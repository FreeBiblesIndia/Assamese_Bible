\id NUM
\ide UTF-8
\rem Copyright Information: Creative Commons Attribution-ShareAlike 4.0 License
\h গণনা পুস্তক
\toc1 গণনা পুস্তক
\toc2 গণনা পুস্তক
\mt1 Numbers
\mt1 গণনা পুস্তক
\c 1
\s ইস্ৰায়েলৰ ফৈদবিলাকক গণনা কৰা।
\p
\v 1 পাছে মিচৰ দেশৰ পৰা লোকবিলাক ওলাই যোৱাৰ দ্বিতীয় বছৰৰ দ্বিতীয় মাহৰ প্ৰথম দিনা, যিহোৱাই চীনয় অৰণ্যত সাক্ষাৎ কৰা তম্বুত মোচিক কলে,
\v 2 তোমালোকে গোষ্ঠী অনুসাৰে আৰু পিতৃ বংশমতে নামৰ সংখ্যা অনুসাৰে ইস্ৰায়েলৰ সন্তান- বিলাকৰ গোটেই মণ্ডলীৰ অৰ্থাৎ প্ৰত্যেক মূৰ গণনা কৰা।
\v 3 বিশ বছৰ আৰু তাতকৈ অধিক বয়সীয়া যিমান পুৰুষ ইস্ৰায়েলৰ মাজত যুদ্ধলৈ যাব পৰা হয়, তেওঁবিলাকৰ সৈন্যদল অনুসাৰে তুমি আৰু হাৰোণে তেওঁবিলাকক গণনা কৰা।
\v 4 আৰু প্ৰত্যেক ফৈদৰ এজন এজন নিজ নিজ পিতৃবংশৰ মূল মানুহ তোমালোকৰ লগত সহায় কৰোঁতা হ’ব।
\v 5 আৰু যি মানুহবিলাকৰ তোমালোকৰ সহায় কৰোঁতা হ’ব, তেওঁবিলাকৰ এই এই নাম; ৰূবেণ ফৈদৰ চদেয়ূৰৰ পুত্ৰ ইলীচূৰ।
\v 6 চিমিয়োন ফৈদৰ চূৰীচদ্দয়ৰ পুত্ৰ চল্মীয়েল।
\v 7 যিহূদা ফৈদৰ অম্মীনাদবৰ পুত্ৰ নহচোন।
\v 8 ইচাখৰ ফৈদৰ চূৱাৰৰ পুত্ৰ নথনেল।
\v 9 জবূলূন ফৈদৰ হেলোনৰ পুত্ৰ ইলীয়াব।
\v 10 যোচেফৰ সন্তানবিলাকৰ মাজত ইফ্ৰয়িম ফৈদৰ অম্মীহূদৰ পুত্ৰ ইলীচামা; মনচি ফৈদৰ পদাচূৰৰ পুত্ৰ গম্লীয়েল।
\v 11 বিন্যামীন ফৈদৰ গিদিয়োনীৰ পুত্ৰ অবীদান।
\v 12 দান ফৈদৰ অম্মীচদ্দয়ৰ পুত্ৰ অহীয়েজৰ।
\v 13 আচেৰ ফৈদৰ অক্ৰণৰ পুত্ৰ পগীয়েল।
\v 14 গাদ ফৈদৰ দুৱেলৰ পুত্ৰ ইলিয়াচফ।
\v 15 নপ্তালী ফৈদৰ ঐননৰ পুত্ৰ অহীৰা।
\v 16 এইবিলাক লোকেই মণ্ডলীৰ আমন্ত্ৰিত লোক; ইবিলাক নিজ নিজ পিতৃ-ফৈদৰ অধ্যক্ষ, আৰু ইস্ৰায়েলৰ গোষ্ঠীবিলাকৰ মূল মানুহ আছিল।
\v 17 তেতিয়া মোচি আৰু হাৰোণে ওপৰে নাম কোৱা সেই লোকবিলাকক লগত ললে।
\v 18 আৰু তেওঁবিলাকে দ্বিতীয় মাহৰ প্ৰথম দিনাই গোটেই মণ্ডলীক গোট খুৱালত, মণ্ডলীৰ লোকে নিজ নিজ গোষ্ঠী অনুসাৰে আৰু পিতৃ-বংশমতে বিশ বছৰ আৰু তাতকৈ অধিক বয়সীয়া লোকবিলাকৰ নামৰ আৰু মূৰৰ সংখ্যা অনুসাৰে সকলোৰে বংশাৱলী লিখালে।
\v 19 এইদৰে মোচিয়ে যিহোৱাৰ আজ্ঞা অনুসাৰে চীনয় অৰণ্যত তেওঁবিলাকক গণনা কৰিলে।
\p
\v 20 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, ইস্ৰায়েলৰ জেষ্ঠ পুত্ৰ ৰূবেণৰ পুতেকবিলাকৰ পৰা উৎপন্ন লোকক গণনা কৰা হ’ল;
\v 21 ৰূবেণ ফৈদৰ গণনা কৰা সেই লোকৰ সংখ্যা ছয়চল্লিশ হাজাৰ পাঁচশ জন।
\p
\v 22 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, চিমিয়োনৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 23 চিমিয়োন ফৈদৰ গণনা কৰা সেই লোকৰ সংখ্যা ঊনষাঠি হাজাৰ তিনিশ জন।
\p
\v 24 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আচাই পুৰুষৰ নাম আৰু মূৰৰ সংখ্যা অনুসাৰে গাদৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 25 গাদৰ ফৈদৰ গণনা কৰা সেই লোকৰ সংখ্যা পঞ্চল্লিশ হাজাৰ ছশ পঞ্চাশ জন।
\p
\v 26 গোষ্টী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, যিহূদাৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 27 যিহূদা ফৈদৰ গণনা কৰা সেই লোকৰ সংখ্যা চৌসত্তৰ হাজাৰ ছশ জন।
\p
\v 28 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, ইচাখৰৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল,
\v 29 ইচাখৰৰ ফৈদৰ গণনা কৰা সেই লোকৰ সংখ্যা চৌৱন্ন হাজাৰ চাৰিশ জন।
\p
\v 30 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, জুবুলূনৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 31 জুবুলূন ফৈদৰ গণনা কৰা সেই লোকৰ সংখ্যা সাতাৱন হাজাৰ চাৰিশ জন।
\p
\v 32 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, যোচেফৰ সন্তানবিলাকৰ মাজৰ ইফ্ৰয়িমৰ পুতেকবিলাকৰ পৰা উৎপন্ন লোকক গণনা কৰা হ’ল;
\v 33 ইফ্ৰয়িম ফৈদৰ গণনা কৰা সেই লোকৰ সংখ্যা চল্লিশ হাজাৰ পাঁচ শ জন।
\p
\v 34 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অদিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে মনচিৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 35 মনচি ফৈদৰ গণনা কৰা সেই লোকৰ সংখ্যা বত্ৰিশ হাজাৰ দুশ জন।
\p
\v 36 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম মূৰৰ সংখ্যা অনুসাৰে, বিন্যামীনৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 37 বিন্যামীনৰ ফৈদৰ গণনা কৰা সেই লোকৰ সংখ্যা পঁয়ত্ৰিশ হাজাৰ চাৰিশ জন।
\p
\v 38 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, দানৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 39 দান ফৈদৰ গণনা কৰা সেই লোকৰ সংখ্যা বাষষ্ঠী হাজাৰ সাত শ জন।
\p
\v 40 গোষ্ঠী অনুসাৰে, পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, আচেৰৰ পুতেকবিলাকৰ পৰা উৎপন্ন হোৱা লোকক গণনা কৰা হ’ল;
\v 41 আচেৰ ফৈদৰ সেই গণনা কৰা লোকৰ সংখ্যা একচল্লিশ হাজাৰ পাঁচশ জন।
\p
\v 42 গোষ্ঠী অনুসাৰে পিতৃ-বংশমতে, যুদ্ধলৈ যাব পৰা বিশ বছৰ আৰু তাতকৈ অধিক বয়সীয়া আটাই পুৰুষৰ নাম আৰু মূৰৰ সংখ্যা অনুসাৰে, নপ্তালীৰ পুতেক বিলাকৰ পৰা উৎপন্ন হোৱা লোকক গণনা কৰা হ’ল;
\v 43 নপ্তালি ফৈদৰ গণনা কৰা সেই লোকৰ সংখ্যা তেপন্ন হাজাৰ চাৰিশ জন।
\p
\v 44 গণনা কৰা এইবিলাকক লোকক মোচি আৰু হাৰোণে, আৰু নিজ নিজ পিতৃ-বংশৰ এজন এজনকৈ ইস্ৰায়েলৰ বাৰ জন অধ্যক্ষই গণনা কৰিলে।
\v 45 নিজ নিজ পিতৃ-বংশ অনুসাৰে, ইস্ৰায়েলৰ সন্তানবিলাকে, অৰ্থাৎ বিশ বছৰ আৰু তাতকৈ অধিক বয়সীয়া, ইস্ৰায়েলৰ মাজত যিমান লোক যুদ্ধলৈ যাব পাৰে, ইস্ৰায়েলৰ মাজৰ সেই আটাই লোকক এইদৰে গণনা কৰা হ’লত,
\v 46 গণনা কৰা লোকৰ সংখ্যা ছয় লাখ তিনি হাজাৰ পাঁচশ পঞ্চাশ জন হ’ল।
\p
\v 47 কিন্তু লেবীয়াবিলাকক নিজ পিতৃ-ফৈদ অনুসাৰে তেওঁবিলাকৰ মাজত গণনা কৰা নহ’ল;
\p
\v 48 কিয়নো যিহোৱাই মোচিক কৈছিল,
\p
\v 49 তুমি কেৱল লেবী ফৈদক গণনা নকৰিবা; ইস্ৰায়েলৰ সন্তানবিলাকৰ মাজত তেওঁবিলাকৰ লেখ নল’বা;
\p
\v 50 কিন্তু সাক্ষ্য-ফলি থকা আবাস, তাক সকলো বস্তু, আৰু তাৰ সম্পৰ্কীয় সকলোৰে ওপৰত লেবীয়াবিলাকক নিযুক্ত কৰিবা; তেওঁবিলাকে আবাস আৰু তাৰ আচাই বস্তু ভাৰ বৈ নিব, আৰু তাৰ পৰিচৰ্যা কৰিব, আৰু আবাসৰ চাৰিওফালে তম্বু তৰি থাকিব।
\p
\v 51 আৰু আবাস নিয়া সময়ত লেবীয়াবিলাকে তাক ভাঙিব; আৰু আবাস স্থাপন কৰিব লগা সময়ত তেওঁবিলাকে তাক তৰিব; আন ফৈদৰ যি লোক তাৰ ওচৰলৈ যাব, তাৰ প্ৰাণদণ্ড হ’ব।
\p
\v 52 ইস্ৰায়েলৰ সন্তানবিলাকে নিজ নিজ সৈন্যদল অনুসাৰে নিজ নিজ পতাকাৰ গুৰিত, নিজ নিজ ছাউনিৰ ঠাইত, তম্বু তৰিব।
\v 53 কিন্তু ইস্ৰায়েলৰ সন্তানবিলাকৰ মণ্ডলীলৈ ক্ৰোধ নপৰিবৰ নিমিত্তে, সাক্ষ্য-ফলি থকা আবাসৰ চাৰিওফালে লেবীয়াবিলাকে তম্বু তৰি থাকিব; আৰু সাক্ষ্য-ফলি থকা আবাস লেবীয়াবিলাকৰ জিম্মাত থাকিব।
\v 54 পাছে ইস্ৰায়েলৰ সন্তানবিলাকে সেইদৰে কৰিলে; যিহোৱাই মোচিক আজ্ঞা দিয়াৰ দৰেই তেওঁবিলাকে আটাই কাৰ্য্য কৰিলে।
\s ইস্ৰায়েলৰ সন্তানবিলাকে ছাউনি পতা, আৰু প্ৰস্থান কৰা ক্ৰম।
\c 2
\p
\v 1 পাছে যিহোৱাই মোচি আৰু হাৰোণক কলে,
\v 2 ইস্ৰায়েলৰ সন্তানবিলাকে নিজ নিজ পতাকাৰ ওচৰত, নিজ নিজ পিতৃ-বংশৰ নিচানৰ গুৰিত তম্বু তৰি থাকিব; তেওঁবিলাকে সাক্ষাৎ কৰা তম্বুলৈ মুখ কৰি, চাৰিওফালে তম্বু তৰি থাকিব।
\v 3 যিহূদাৰ ছাউনিৰ পতাকাৰ অধীনে থকা লোকবিলাকে নিজ নিজ সৈন্যদল অনুসাৰে, পূৱদিশে সূৰ্য্য উদয় হোৱা ফালে তম্বু তৰি থাকিব; আৰু অম্মীনাদবৰ পুত্ৰ নহচোন যিহূদাৰ সন্তানবিলাকৰ অধ্যক্ষ হ’ব;
\v 4 তেওঁৰ সৈন্যসমূহৰ গণিত লোক চৌসত্তৰ হাজাৰ ছশ জন।
\v 5 তেওঁবিলাকৰ কাষত ইচাখৰ ফৈদে তম্বু তৰি থাকিব; আৰু চূৱাৰৰ পুত্ৰ নথনেলে ইচাখৰৰ সন্তানবিলাকৰ অধ্যক্ষ হ’ব;
\v 6 তেওঁৰ সৈন্যসমূহৰ গণিত লোক চৌৱন্ন হাজাৰ চাৰিশ জন।
\v 7 তেওঁবিলাকৰ পাছত জবূলূন ফৈদ; হেলোনৰ পুত্ৰ ইলীয়াব জবূলূনৰ সন্তানবিলাকৰ অধ্যক্ষ হ’ব;
\v 8 তেওঁৰ সৈন্যসমূহৰ গণিত লোক সাতাৱন হাজাৰ চাৰিশ জন।
\v 9 যিহূদাৰ ছাউনিৰ গণিত লোক, নিজ নিজ সৈন্যদল অনুসাৰে, সৰ্ব্বমুঠ এক লাখ ছয়াশী হাজাৰ চাৰিশ জন; প্ৰথমে তেওঁবিলাকে প্ৰস্থান কৰিব।
\p
\v 10 আৰু দক্ষিণ দিশে নিজ নিজ সৈন্যদল অনুসাৰে, ৰূবেণৰ ছাউনিৰ পতাকাৰ অধীনে থকা লোকবিলাক থাকিব; আৰু চদেয়ূৰৰ পুত্ৰ ইলীচূৰ ৰূবেণৰ সন্তাবিলাকৰ অধ্যক্ষ হ’ব;
\v 11 তেওঁৰ সৈন্যসমূহৰ গণিত লোক ছয়চল্লিশ হাজাৰ পাঁচশ জন।
\v 12 তেওঁবিলাকৰ কাষত চিমিয়োন ফৈদে তম্বু তৰি থাকিব; আৰু চুৰিচদ্দয়ৰ পুত্ৰ চলূমীয়েল চিমিয়োনৰ সন্তানবিলাকৰ অধ্যক্ষ হ’ব;
\v 13 তেওঁৰ সৈন্যসমূহৰ গণিত লোক ঊনষাঠি হাজাৰ তিনিশ জন।
\v 14 তেওঁ বিলাকৰ পাছত গাদ ফৈদ; আৰু ৰূৱেলৰ পুত্ৰ ইলীয়াচফ গাদৰ সন্তানবিলাকৰ অধ্যক্ষ হ’ব;
\v 15 তেওঁৰ সৈন্যসমূহৰ গণিত লোক পঞ্চল্লিশ হাজাৰ ছশ পঞ্চাশ জন।
\v 16 ৰূবেণৰ ছাউনিৰ গণিত লোক, নিজ নিজ সৈন্যদল অনুসাৰে, সৰ্ব্বমুঠ এক লাখ একাৱন্ন হাজাৰ চাৰিশ পঞ্চাশ জন; তেওঁবিলাকে দ্বিতীয় হৈ প্ৰস্থান কৰিব।
\p
\v 17 তাৰ পাছত ছাউনিবোৰৰ মাজত লেবীয়াবিলাকৰ ছাউনি ৰাখি, সাক্ষাৎ কৰা তম্বু নিয়া হ’ব; প্ৰতিজনে যি দৰে তম্বু তৰে, সেই দৰে নিজ নিজ শ্ৰেণীত থাকি, নিজ নিজ পতাকাৰ ওচৰে ওচৰে প্ৰস্থান কৰিব।
\p
\v 18 আৰু পশ্চিম দিশে, নিজ নিজ সৈন্যদল অনুসাৰে, ইফ্ৰয়িমৰ ছাউনিৰ পতাকাৰ অধীনে থকা লোকবিলাক থাকিব; আৰু অম্মীহূদৰ পুত্ৰ ইলীচামা ইফ্ৰয়িমৰ সন্তানবিলাকৰ অধ্যক্ষ হ’ব;
\v 19 তেওঁৰ সৈন্যসমূহৰ গণিত লোক চল্লিশ হাজাৰ পাঁচ শ জন।
\v 20 তেওঁবিলাকৰ কাষত মনচি ফৈদ থাকিব; আৰু পদাচূৰৰ পুত্ৰ গম্লীয়েল মনচিৰ সন্তানবিলাকৰ অধ্যক্ষ হ’ব;
\v 21 তেওঁৰ সৈন্যসমূহৰ গণিত লোক বত্ৰিশ হাজাৰ দুশ জন।
\v 22 তেওঁবিলাকৰ পাছত বিন্যামীন ফৈদ; আৰু গিদিয়োনীৰ পুত্ৰ অবীদান বিন্যামীনৰ সন্তাবিলাকৰ অধ্যক্ষ হ’ব;
\v 23 তেওঁৰ সৈন্যসমূহৰ গণিত লোক পঁয়ত্ৰিশ হাজাৰ চাৰিশ জন।
\v 24 ইফ্ৰয়িমৰ ছাউনিৰ গণিত লোক, নিজ নিজ সৈন্যদল অনুসাৰে, সৰ্ব্বমুঠ এক লাখ আঠ হাজাৰ এশ জন; তেওঁবিলাকে তৃতীয় হৈ প্ৰস্থান কৰিব।
\p
\v 25 উত্তৰ দিশে নিজ নিজ সৈন্যদল অনুসাৰে, দানৰ ছাউনিৰ পতাকাৰ অধীনে থকা লোকবিলাক থাকিব; আৰু অম্মীচদ্দয়ৰ পুত্ৰ অহীয়েজৰ দানৰ সন্তানবিলাকৰ অধ্যক্ষ হ’ব;
\v 26 তেওঁৰ সৈন্যসমূহৰ গণিত লোক বাষষ্ঠী হাজাৰ সাতশ জন।
\v 27 তেওঁবিলাকৰ কাষতে আচেৰ ফৈদে তম্বু তৰি থাকিব; আৰু আক্ৰনৰ পুত্ৰ পগীয়েল আচেৰৰ সন্তানবিলাকৰ অধ্যক্ষ হ’ব;
\v 28 তেওঁৰ সৈন্যসমূহৰ গণিত লোক একচল্লিশ হাজাৰ পাঁচ শ জন।
\v 29 তেওঁবিলাকৰ পাছত নপ্তালী ফৈদ, আৰু ঐননৰ পুত্ৰ অহীৰা নপ্তালীৰ সন্তানবিলাকৰ অধ্যক্ষ হ’ব;
\v 30 তেওঁৰ সৈন্যসমূহৰ গণিত লোক তেপন্ন হাজাৰ চাৰিশ জন।
\v 31 দানৰ ছাউনিৰ গণিত লোক সৰ্ব্বমুঠ একলাখ সাতাৱন্ন হাজাৰ ছশ জন; তেওঁবিলাকে নিজ নিজ পতাকা লৈ, শেষত প্ৰস্থান কৰিব।
\p
\v 32 ইস্ৰায়েলৰ সন্তানবিলাকৰ পিতৃ-বংশ অনুসাৰে, গণিক লোক এইবিলাক; সৈন্যদল অনুসাৰে ছাউনিবোৰৰ গণিত লোক সৰ্ব্বমুঠ ছয় লাখ তিনি হাজাৰ পাঁচশ পঞ্চাশ জন।
\v 33 কিন্তু যিহোৱাই মোচিক দিয়া আজ্ঞা অনুসাৰে, লেবীয়াবিলাকক ইস্ৰায়েলৰ সন্তানবিলাকৰ মাজত গণনা কৰা নহ’ল।
\v 34 ইস্ৰায়েলৰ সন্তানবিলাকে সেই দৰে কৰিলে; যিহোৱাই মোচিক দিয়া সকলো আজ্ঞাৰ দৰে তেওঁবিলাকে নিজ নিজ গোষ্ঠী আৰু পিতৃ-বংশ অনুসাৰে নিজ নিজ পতাকাৰ গুৰিত তম্বু তৰিলে, আৰু সেই দৰেই প্ৰস্থান কৰিলে।।
\s লেবীয়াবিলাকক গণনা কৰা, তম্বুৰ সকলো বস্তু তেওঁবিলাকক গতাই দিয়া, আৰু প্ৰথমে জন্মাবিলাকক মোকলোৱা।
\c 3
\p
\v 1 যি কালত চীনয় পৰ্ব্বতত যিহোৱাই মোচিক কথা কলে, সেই কালৰ হাৰোণ আৰু মনচিৰ বংশাৱলী এই।
\v 2 হাৰোণৰ পুত্ৰ বিলাকৰ নাম এই এই, প্ৰথমে জন্মা নাদব, তাৰ পাছত অবীহূ, ইলিয়াজৰ, আৰু ঈথামৰ;
\v 3 পুৰোহিত কৰ্ম্ম কৰিবলৈ যিবিলাকক তেওঁ নিযুক্ত কৰিছিল, সেই অভিষিক্ত পুৰোহিত হাৰোণৰ পুত্ৰ বিলাক নাম এয়ে।
\v 4 কিন্তু নাদৰ আৰু অবীহূৱে চীনয় পৰ্ব্বতৰ অৰণ্যত যিহোৱাৰ আগলৈ সাধাৰণ জুই নিওঁতে যিহোৱাৰ আগতে প্ৰাণ ত্যাগ কৰিলে, আৰু তেওঁবিলাকৰ সন্তান নাছিল; এই হেতুকে, ইলিয়াজৰ আৰু ঈথামৰে নিজ পিতৃ হাৰোণৰ সাক্ষাতে পুৰোহিত কৰ্ম্ম কৰিলে।
\p
\v 5 আৰু যিহোৱাই মোচিক কলে,
\v 6 হাৰোণ পুৰোহিতৰ পৰিচৰ্য্যা কৰিবৰ নিমিত্তে, তুমি লেবী ফৈদক তেওঁৰ আগত আনি ৰাখা;
\v 7 আবাসৰ কাৰ্য্য কৰি, সাক্ষাৎ কৰা তম্বুৰ আগত তেওঁৰ আৰু গোটেই মণ্ডলীৰ যি যি কৰিব লগীয়া, তাক তেওঁ বিলাকে কৰিব।
\v 8 আবাসৰ কাৰ্য্য কৰি সাক্ষাৎ কৰা তম্বুৰ আটাই বস্তুৰ নিমিত্তে যি যি কৰিব লগীয়া, আৰু ইস্ৰায়েলৰ সন্তানবিলাকৰ যি যি কৰিব লগীয়া, তাক তেওঁবিলাকে কৰিব।
\v 9 আৰু তুমি লেবীয়াবিলাকক হাৰোণ আৰু তেওঁৰ পুত্ৰ বিলাকক দিবা; ইস্ৰায়েলৰ সন্তানবিলাকৰ মাজৰ পৰা তেওঁবিলাকক নিচেইকৈ তেওঁক দিয়া হ’ল।
\v 10 আৰু তুমি হাৰোণক আৰু তেওঁৰ পুত্ৰবিলাকক নিযুক্ত কৰিবা; তেওঁবিলাকে তেওঁবিলাকৰ পৌৰোহিত্য ৰক্ষা কৰিব; আন বংশৰ যিকোনো লোক ওচৰলৈ আহিব, তাৰ প্ৰাণদণ্ড হ’ব।
\p
\v 11 আৰু যিহোৱাই মোচিক কলে,
\v 12 চোৱা, ইস্ৰায়েলৰ সন্তানবিলাকৰ মাজত গৰ্ভভেদ কৰি অহা প্ৰথমে জন্মাৰ সলনি, মই ইস্ৰায়েলৰ সন্তানবিলাকৰ মাজৰ পৰা লেবীয়াবিলাকক ললোঁ; এই হেতুকে লেবীয়াবিলাক মোৰেই হ’ব।
\v 13 কিয়নো সকলো প্ৰথমে জন্মাবিলাক মোৰেই; যিদিনা মিচৰ দেশত সকলো প্ৰথমে জন্মাবিলাকক মাৰিছিলোঁ, সেই দিনা মানুহৰে পৰা পশুলৈকে ইস্ৰায়েলৰ আটাই প্ৰথমে জন্মাবিলাকক মোৰ অৰ্থে পবিত্ৰ কৰিলোঁ; এতেকে সেই সকলো মোৰেই হ’ব; মই যিহোৱা।
\p
\v 14 পাছে চীনয় অৰণ্যত যিহোৱাই মোচিক কলে,
\v 15 তুমি নিজ নিজ পিতৃ-বংশ আৰু গোষ্ঠী অনুসাৰে লেবীৰ সন্তানবিলাকক গণনা কৰা; এমাহ আৰু তাতকৈ অধিক বয়সীয়া আটাই পুৰুষক গণনা কৰিব লাগে।
\v 16 তাতে মোচিয়ে যেনেকৈ আজ্ঞা পালে, তেনেকৈ যিহোৱাৰ বাক্যৰ দৰেই তেওঁবিলাকক গণনা কৰিলে।
\v 17 লেবীৰ পুত্ৰবিলাকৰ নাম এই এই, গেৰ্চোন, কহাৎ, আৰু মৰাৰী।
\v 18 আৰু নিজ নিজ গোষ্ঠী অনুসাৰে গেৰ্চোনৰ পুতেকবিলাকৰ নাম লিবনী, আৰু চিমিয়ী।
\v 19 আৰু নিজ নিজ গোষ্ঠী অনুসাৰে কহাতৰ পুতেকবিলাকৰ নাম অম্ৰম, যিচহৰ, হিব্ৰোণ, আৰু উজ্জীয়েল।
\v 20 আৰু নিজ নিজ গোষ্ঠী অনুসাৰে মৰাৰীৰ পুতেকবিলাকৰ নাম মহলী, আৰু মূচী। নিজ নিজ পিতৃ-বংশ অনুসাৰে এইবিলাক লেবীয়াবিলাকৰ গোষ্ঠী।
\p
\v 21 গেৰ্চোনৰ পৰা লিবনীয়াবিলাকৰ গোষ্ঠী আৰু চিমীয়ীয়াবিলাকৰ গোষ্ঠী উৎপন্ন হ’ল; ইবিলাক গেৰ্চোনীয়াবিলাকৰ গোষ্ঠী।
\v 22 ইবিলাকৰ এমাহ আৰু তাতকৈ অধিক বয়সীয়া আটাই পুৰুষকে গণনা কৰা হ’ল; ইবিলাকৰ গণিত লোক সাত হাজাৰ পাঁচশ জন।
\v 23 গেৰ্চোনীয়াবিলাকৰ দুই গোষ্ঠী পশ্চিমদিশে আবাসৰ পাছফালে তম্বু তৰি থাকিব।
\v 24 আৰু লায়েলৰ পুত্ৰ ইলিয়াচফ গেৰ্চোনীয়াবিলাকৰ পিতৃ-বংশৰ অধ্যক্ষ হ’ব।
\v 25 আৰু আবাস তম্বু, তাৰ আৱৰণ,
\v 26 সাক্ষাৎ কৰা তম্বুৰ দুৱাৰৰ পৰ্দ্দা, আবাসৰ আৰু যজ্ঞ-বেদিৰ চাৰিওফালে থকা চোতালৰ আঁৰ কাপোৰবোৰ আৰু তাৰ দুৱাৰৰ পৰ্দ্দা আৰু তাৰ আটাই কামৰ ৰছী, সাক্ষাৎ কৰা তম্বুৰ এইবোৰ বস্তু গেৰ্চোনৰ সন্তানবিলাকৰ জিম্মাত থাকিব।
\p
\v 27 আৰু কহাতৰ পৰা অম্ৰীময়াবিলাকৰ গোষ্ঠী, যিচহৰীয়াবিলাকৰ গোষ্ঠী, হিব্ৰোণীয়াবিলাকৰ গোষ্ঠী আৰু উজ্জীয়েলীয়াবিলাকৰ গোষ্ঠী উৎপন্ন হ’ল; এই সকলো কহাতীয়াবিলাকৰ গোষ্ঠী।
\v 28 এবিলাকৰ এমাহ আৰু তাতকৈ অধিক বয়সীয়া আটাই পুৰুষৰ সংখ্যা আঠ হাজাৰ ছশ জন; পবিত্ৰস্থানৰ যি যি কৰিবলগীয়া, তাক এইবিলাকে কৰিব।
\v 29 কহাতৰ সন্তানবিলাকৰ গোষ্ঠীবিলাকে দক্ষিণফালে আবাসৰ কাষত তম্বু কৰি থাকিব।
\v 30 আৰু উজ্জীয়েলৰ পুত্ৰ ইলিচাফন কহাতীয়া গোষ্ঠীবিলাকৰ পিতৃ-বংশৰ অধ্যক্ষ হ’ব।
\v 31 আৰু চন্দুক, মেজ, দীপাধাৰ বেদি দুটা, পবিত্ৰস্থানৰ পৰিচৰ্য্যা কৰা আটাই বস্তু আৰু আঁৰ কৰি ৰখা বস্ত্ৰ এইবোৰ তেওঁবিলাকৰ জিম্মাত থাকিব, আৰু তাৰ সম্পৰ্কীয় সকলো কাৰ্য্য তেওঁবিলাকে কৰিব।
\v 32 আৰু হাৰোণ পুৰোহিতৰ পুত্ৰ ইলিয়াজৰ লেবীয়াবিলাকৰ অধ্যক্ষৰো অধ্যক্ষ হ’ব, আৰু যিবিলাকৰ জিম্মাত পবিত্ৰস্থান থাকিব, তেওঁবিলাকৰ ওপৰত তেওঁ নিযুক্ত হ’ব।
\p
\v 33 আৰু মৰাৰীৰ পৰা মহলীয়াবিলাকৰ গোষ্ঠী আৰু মুচীয়াবিলাকৰ গোষ্ঠী উৎপন্ন হ’ল; ইবিলাকেই মৰাৰীয়াবিলাকৰ গোষ্ঠী।
\v 34 ইবিলাকৰ এমাহ আৰু তাতকৈ অধিক বয়সীয়া আটাই পুৰুষৰ সংখ্যা ছয় হাজাৰ দুশ জন।
\v 35 অবীহয়িলৰ পুত্ৰ চুৰীয়েল মৰাৰীৰ গোষ্ঠীবিলাকৰ পিতৃ-বংশৰ অধ্যক্ষ হ’ব; তেওঁবিলাকে উত্তৰফালে আবাসৰ কাষত তম্বু তৰি থাকিব।
\v 36 আৰু আবাসৰ তক্তা, তাৰ ডাং, তাৰ খুটা, তাৰ চুঙী, আৰু তাৰ সকলো বস্তু মৰাৰীৰল সন্তানবিলাকৰ জিম্মাত থাকিব, আৰু তাৰ সম্পৰ্কীয় আটাই কাৰ্য্য তেওঁবিলাকে কৰিব।
\v 37 আৰু চোতালৰ চাৰিওফালে থকা খুটাবোৰ, আৰু সেইবোৰৰ চুঙী, খুটি, আৰু ৰছী, তেওঁবিলাকৰ জিম্মাত থাকিব।
\p
\v 38 পাছে মোচি, হাৰোণ আৰু তেওঁৰ পুত্ৰবিলাকে পূৱফালে আবাসৰ আগত, সূৰ্য্য উদয় হোৱা ফালে, সাক্ষাৎ কৰি তম্বুৰ আগত তম্বু তৰি থাকিব; ইস্ৰায়েলৰ সন্তানবিলাকে পবিত্ৰ স্থানৰ বিষয়ে যি কৰিব লগীয়া, তাৰ কাৰ্য্য তেওঁবিলাকৰ জিম্মাত থাকিব; অন্য বংশৰ যি কোনো মানুহ তাৰ ওচৰ চাপিব, তাৰ প্ৰাণদণ্ড হ’ব।
\v 39 মোচি আৰু হাৰোণে যিহোৱাৰ আজ্ঞাৰ দৰে নিজ নিজ গোষ্ঠী অনুসাৰে যি লেবীয়াবিলাকক গণনা কৰিলে, লেবীয়াবিলাকৰ সেই গণিত লোক, এমাহ আৰু তাতকৈ অধিক বয়সীয়া পুৰুষৰ সংখ্যা সৰ্ব্বমুঠ বাইচ হাজাৰ।
\p
\v 40 পাছে যিহোৱাই মোচিক কলে, তুমি ইস্ৰায়েলৰ সন্তানবিলাকৰ মাজৰ, এমাহ আৰু তাতকৈ অধিক বয়সীয়া প্ৰথমে জন্মা সকলো পুৰুষক গণনা কৰা, আৰু তেওঁবিলাকৰ নামৰ লেখ লোৱা।
\v 41 আৰু মোৰ অৰ্থে,(মই যিহোৱা) তুমি ইস্ৰায়েলৰ সন্তানবিলাকৰ প্ৰথমে জন্মা আটাই মানুহৰ সলনি লেবীয়াবিলাকক, আৰু ইস্ৰায়েলৰ সন্তানবিলাকৰ প্ৰথমে জগা আটাই পশুৰ সলনি লেবীয়াবিলাকৰ পশুবোৰ গ্ৰহণ কৰা।
\v 42 তাতে, মোচিয়ে যিহোৱাৰ আজ্ঞাৰ দৰে, ইস্ৰায়েলৰ সন্তানবিলাকৰ মাজৰ প্ৰথমে জন্মা আটাই লোকবিলাকক গণনা কৰিলত,
\v 43 তেওঁবিলাকৰ এমাহ আৰু তাতকৈ অধিক বয়সীয়া প্ৰথমে জন্মা সকলো পুৰুষৰ নামৰ সংখ্যা বাইশ হাজাৰ দুশ ত্ৰেসত্তৰ জন হ’ল।
\p
\v 44 পাছে যিহোৱাই মোচিক কলে,
\v 45 তুমি ইস্ৰায়েলৰ সন্তানবিলাকৰ প্ৰথমে জন্মা আটাই লোকৰ সলনি লেবীয়াবিলাকক, আৰু তেওঁবিলাকৰ পশুবোৰৰ সলনি লেবীয়াবিলাকৰ পশুবোৰ লোৱা; লেবীয়াবিলাক মোৰেই হ’ব; মই যিহোৱা।
\v 46 ইস্ৰায়েলৰ সন্তানবিলাকৰ প্ৰথমে জন্মাবিলাকৰ মাজত লেবীয়াবিলাকৰ সংখ্যাতকৈ বঢ়া যি দুশ ত্ৰেসত্তৰ জন লোক, তেওঁবিলাকক মোকলাবৰ নিমিত্তে,
\v 47 তুমি তেওঁবিলাকৰ সলনি এনজ এনজৰ সলনি পাঁচ পাঁচ চেকল ল’বা; বিশ গেৰাই এক চেকল হয়।
\v 48 আৰু সেই সংখ্যাতকৈ বঢ়া লোকবিলাকক যি ধনেৰে মোকলোৱা হ’ব, তাক হাৰোণক আৰু তেওঁৰ পুত্ৰবিলাকক দিবা।
\v 49 তাতে, লেবীয়াবিলাকৰ যোগেদি মোক লোৱা লোকবিলাকৰ বাহিৰে যি লোক বাঢ়ি আছিল, তেওঁবিলাকক মোকলোৱা ধন মোচিয়ে ললে;
\v 50 তেওঁ ইস্ৰায়েলৰ সন্তানবিলাকৰ প্ৰথমে জন্মা লোকবিলাকৰ পৰা পবিত্ৰস্থানৰ চেকল অনুসাৰে সেই ধন এক হাজাৰ তিনিশ পঁয়ষষ্ঠি চেকল ললে।
\v 51 পাছে যিহোৱাৰ বাক্য মতেই, যিহোৱাই মোচিক দিয়া আজ্ঞা অনুসাৰেই, মোচিয়ে সেই মোকলোৱা ধন হাৰোণক আৰু তেঁৰ পুত্ৰবিলাকক দিলে।
\s লেবীয়াবিলাকৰ পুৰুষে কৰা কাৰ্য্য, আৰু সেই কাৰ্য্য কৰা পুৰুষবিলাকক গণনা কৰা।
\c 4
\p
\v 1 পাছে যিহোৱাই মোচি আৰু হাৰোণক কলে,
\v 2 তোমালোকে লেবীৰ সন্তানবিলাকৰ মাজত নিজ নিজ গোষ্ঠী আৰু পিতৃ-বংশ অনুসাৰে কবাতৰ সন্তানবিলাকৰ,
\v 3 ত্ৰিশ বছৰ বয়সৰ পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাৰ্য্য কৰিবলৈ কৰ্ম্মচাৰীবিলাকৰ শ্ৰেণীত সোমায়, সেইবিলাকৰ লেখ লোৱা।
\v 4 অতিশয় পবিত্ৰ বস্তুৰ বিষয়ে কহাতীয়াবিলাকে সাক্ষাৎ কৰা তম্বুৰ কৰিব লগা কাম এই।
\v 5 যেতিয়া ছাউনি উঠিব লগা হ’ব, তেতিয়া হাৰোণ আৰু তেওঁৰ পুত্ৰবিলাকে ভিতৰত সোমাই, আঁৰ কৰি ৰখা প্ৰভেদক বস্ত্ৰ নমাই তাৰে সাক্ষ্য-ফলিৰ চন্দুক ঢাকিব।
\v 6 আৰু তাৰ ওপৰত তহচৰ ছালৰ এক আৱৰণ দিব, আৰু তাৰ ওপৰত সম্পূৰ্ণ নীল বৰণীয়া এখন বস্ত্ৰ মেলি দিব; পাছে তাৰ কানমাৰি সুমুৱাব।
\v 7 আৰু দৰ্শন পিঠাৰ মেজৰ ওপৰত এখন নীল বৰণীয়া কাপোৰ পাৰিব; আৰু তাৰ ওপৰচত থাল, পিয়লা, বাটি, আৰু পেয় নৈবেদ্য দ্ৰাক্ষাৰসৰ পাত্ৰ থব, আৰু নিত্য পিঠা তাৰ ওপৰত ৰাখিব।
\v 8 সেইবোৰৰ ওপৰততেওঁবিলাকে ৰঙা বৰণীয়া কাপোৰ এখন মেলি দিব, আৰু তহচৰ ছালৰ এক আৱৰণেৰে তাক ঢাকিব; পাছে তাৰ কানমাৰি সুমুৱাই দিব।
\v 9 আৰু এখন নীল বৰণীয়া কাপোৰ লৈ, দীপাধাৰ, তাৰ প্ৰদীপ, শলাকানি-কটা, এঙেৰুৱা ধৰা, আৰু তাৰ পৰিচৰ্য্যা কৰা আটাই তেলৰ পাত্ৰ ঢাকিব।
\v 10 তাক আৰু তাৰ সকলো সঁজুলি তহচৰ ছালৰ এক আৱৰণেৰে মেৰাই, বৈ নিয়া যতনৰ ওপৰত দিব।
\v 11 পাছে তেওঁবিলাকে সোণৰ বেদিৰ ওপৰত নীল বৰণীয়া কাপোৰ পাৰি, তহচৰ ছালৰ এক আৱৰণেৰে তাক ঢাকিব; পাছে কানমাৰি সুমুৱাই দিব।
\v 12 আৰু তেওঁবিলাকে পবিত্ৰস্থানত পৰিচৰ্য্যা কৰিব লগা সকলো পাত্ৰ লৈ, নীল বৰণীয়া কাপোৰেৰে মেৰাব, আৰু তহচৰ ছালৰ এক আৱৰণেৰে তাক ঢাকি, বৈ নিয়া যতনৰ ওপৰত ৰাখিব।
\v 13 আৰু যজ্ঞ বেদিৰ পৰা ছাই পেলাই দি, তাৰ ওপৰত এখন বেঙেনা বৰণীয়া কাপোৰ পাৰিব।
\v 14 আৰু তাৰ ওপৰত তাৰ পৰিচৰ্য্যা কৰিব লগা আটাই সঁজুলি অৰ্থাৎ আঙঠা-ধৰা, ত্ৰিশূল, ছাই উলিয়াওঁতা হেতা, তেজ ছটিওৱা পাত্ৰ, আদি বেদিৰ সকলো পাত্ৰ ৰাখিব, পাছে তেওঁবিলাকে তাৰ ওপৰত তহচৰ ছালৰ এক আৱৰণ দি, কানমাৰি সুমুৱাই দিব।
\v 15 ছাউনি উঠিব লগা সময়ত, হাৰোণ আৰি তেঁৰ পুত্ৰবিলাকে পবিত্ৰস্থান আৰু পবিত্ৰস্থানৰ সকলো বস্তু এইদৰে ঢাকি, এঁটোৱাৰ পাছত, কহাতৰ সন্তানবিলাকে তাক বৈ নিবলৈ আহিব, কিন্তু তেওঁবিলাকে মৰা নপৰিবৰ নিমিত্তে পবিত্ৰ বস্তু নুচুব। কহাতৰ সন্তানবিলাকে বৈ নিব লগা, সাক্ষাৎ কৰা তম্বুৰ বস্তু এইবোৰ।
\v 16 আৰু প্ৰদীপৰ অৰ্থে তেল, সুগন্ধি ধূপ, নিত্য ভক্ষ্য নৈবেদ্য, অভিষেকাৰ্থক তেল, হাৰোণ পুৰোহিতৰ পুত্ৰ ইলিয়াজৰৰ জিম্মাত থাকিব; গোটেই আবাস আৰু তাত থকা সকলো, পবিত্ৰস্থান আৰু তাৰ সকলো বস্তু তেওঁৰ জিম্মাত থাকিব।
\p
\v 17 পাছে যিহোৱাই মোচি আৰু হাৰোণক কলে,
\v 18 তোমালোকে লেবীয়াবিলাকৰ মাজৰ পৰা কহাতীয়া গোষ্ঠীৰ বংশক উচ্ছন্ন হ’বলৈ নিদিবা।
\v 19 কিন্তু যেতিয়া তেওঁবিলাকে অতি পবিত্ৰস্থানৰ ওচৰ চাপে, তেতিয়া তেওঁবিলাক মৰা নপৰি জীয়াই থাকিবৰ নিমিত্তে, তোমালোকে তেওঁবিলাকলৈ এইদৰে কৰিবা; হাৰোণ আৰু তেওঁৰ পুত্ৰবিলাকে ভিতৰত সোমাই তেওঁবিলাকৰ প্ৰতিজনক নিজ নিজ কৰিব লগা কামত আৰু ভাৰত লগাব;
\v 20 কিন্তু তেওঁবিলাকে মৰা নপৰিবৰ নিমিত্তে পবিত্ৰ বস্তু খন্তেকো চাবলৈ ভিতৰলৈ নাহিব।
\p
\v 21 পাছে যিহোৱাই মোচিক কলে,
\v 22 তুমি পিতৃ-বংশ আৰু গোষ্ঠী অনুসাৰে গেৰ্চোনৰ সন্তানবিলাকৰো লেখ লোৱা;
\v 23 ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাৰ্য্য কৰিবলৈ কৰ্ম্মকাৰীবিলাকৰ শ্ৰেণীত সোমায়, তেওঁবিলাককগণনা কৰা।
\v 24 গেৰ্চোনীয়া গোষ্ঠীবিলাকৰ ভাৰ বোৱা কাম এই;
\v 25 তেওঁবিলাকে আবাসৰ কাপোৰবোৰ সাক্ষাৎ কৰা তম্বু, তাৰ আৱৰণ, তাৰ ওপৰত থকা তহচৰ ছালৰ আৱৰণ, সাক্ষাৎ কৰা তম্বুৰ দুৱাৰৰ পৰ্দ্দা,
\v 26 আবাসৰ আৰু যজ্ঞ-বেদিৰ চাৰিওফালে থকা চোতালৰ আঁৰ কাপোৰবোৰ আৰু তাৰ দুৱাৰৰ পৰ্দ্দা, সেইবোৰৰ ৰছী, আৰু তাৰ কাম কৰা আটাই হাতিয়াৰ, এইবোৰ বব, আৰু এইবোৰৰ সম্পৰ্কীয় যি যি কাম কৰিব লগা হ’ব, তাকো কৰিব।
\v 27 গেৰ্চোনৰ সন্তানবিলাকৰ সকলো ভাৰ বোৱা কাৰ্য্য, হাৰোণ আৰু তেওঁৰ পুত্ৰবিলাকৰ আজ্ঞা অনুসাৰে হ’ব; ভাৰ বোৱা আটাই বস্তু তোমালোকে তেওঁবিলাকৰ জিম্মালৈ দিবা।
\v 28 গেৰ্চোনৰ সন্তানবিলাকৰ গোষ্ঠীবিলাকে সাক্ষাৎ কৰা তম্বুৰ কৰিব লগা কাম এয়ে; আৰু তেওঁবিলাকে কৰিব লগা কাম হাৰোণৰ পুত্ৰ ঈথামৰৰ জিম্মাত থাকিব।
\p
\v 29 পাছে নিজ নিজ গোষ্ঠী আৰু পিতৃ-বংশ অনুসাৰে মৰাৰীৰ সন্তানবিলাককো তুমি গণনা কৰা;
\v 30 ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাৰ্য্য কৰিবলৈ কৰ্ম্মকাৰীবিলাকৰ শ্ৰেণীত সোমায়, তেওঁবিলাকক গণনা কৰা।
\v 31 আৰু সাক্ষাৎ কৰা তম্বুৰ তেওঁবিলাকৰ সকলো কাৰ্য্য অনুসাৰে তেওঁবিলাকৰ জিম্মাত থকা তেওঁবিলাকে বৈ নিব লগা বস্তু এই, আবাসৰ তক্তা, তাৰ ডাং, খুটা, চুঙী,
\v 32 আৰু চোতালৰ চাৰিওফালে থকা খুটা, সেইবোৰৰ চুঙী, খুটি, ৰছী, আৰু তাৰ আটাই কাৰ্য্যৰ হাতিয়াৰ; তোমালোকে নাম ধৰি ধৰি, তেওঁবিলাকে বৈ নিব লগা সকলো বস্তু তেওঁবিলাকক গতাই দিবা।
\v 33 মৰাৰীৰ সন্তানবিলাকৰ গোষ্ঠীবিলাকে তেওঁবিলাকৰ সকলো কাৰ্য্য অনুসাৰে সাক্ষাৎ কৰিব লগা তম্বুৰ কৰিব লগা কাৰ্য্য এয়ে। তেওঁবিলাকৰ কাৰ্য্য হাৰোণ পুৰোহিতৰ পুত্ৰ ঈথামৰৰ জিম্মাত থাকিব।
\p
\v 34 পাছে মোচি, হাৰোণ আৰু মণ্ডলীৰ অধ্যক্ষসকলে কহাতৰ সন্তানবিলাকৰ গোষ্ঠী আৰু পিতৃ-বংশ অনুসাৰে,
\v 35 তেওঁবিলাকৰ মাজৰ পৰা ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাৰ্য্য কৰিবলৈ কৰ্ম্মকাৰীবিলাকৰ শ্ৰেণীত সোমাল, তেওঁবিলাকক গণনা কৰিলে।
\v 36 তাতে তেওঁবিলাকৰ গোষ্ঠী অনুসাৰে তেওঁবিলাকৰ গণিত লোক দুই হাজাৰ সাতশ পঞ্চাশ জন হ’ল।
\v 37 মোচিৰ যোগেদি দিয়া যিহোৱাৰ আজ্ঞা মতে যিবিলাকক মোচি আৰু হাৰোণে গণনা কৰিলে, সাক্ষাৎ কৰা তম্বুৰ কাম কৰা, কহাতীয়া গোষ্ঠীবিলাকৰ সেই গণিত লোক এইবিলাক।
\p
\v 38 গেৰ্চোনৰ সন্তানবিলাকৰ মাজত, যিবিলাকক নিজ নিজ গোষ্ঠী আৰু পিতৃ-বংশ অনুসাৰে গণনা কৰা হ’ল,
\v 39 ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাম কৰিবলৈ কৰ্ম্মকাৰীবিলাকৰ শ্ৰেণীত সোমাল,
\v 40 নিজ নিজ গোষ্ঠী আৰু পিতৃ-বংশ অনুসাৰে তেওঁবিলাকৰ মাজৰ সেই গণিত লোক দুই হাজাৰ ছশ ত্ৰিশ জন হ’ল।
\v 41 যিহোৱাই আজ্ঞা কৰাৰ দৰে মোচি আৰু হাৰোণে যিবিলাকক গণনা কৰিলে, সাক্ষাৎ কৰা তম্বুৰ কাৰ্য্য কৰা গেৰ্চোনৰ গোষ্ঠীবিলাকৰ সেই গণিত লোক এইবিলাক।
\p
\v 42 আৰু মৰাৰীৰ সন্তানবিলাকৰ গোষ্ঠীবিলাকৰ মাজত যিবিলাকক নিজ নিজ গোষ্ঠী আৰু পিতৃ-বংশ অনুসাৰে গণনা কৰা হ’ল,
\v 43 ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক সাক্ষাৎ কৰা তম্বুৰ কাৰ্য্য কৰিবলৈ কৰ্ম্মকাৰীবিলাকৰ শ্ৰেণীত সোমাল,
\v 44 নিজ নিজ গোষ্ঠী অনুসাৰে তেওঁবিলাকৰ মাজৰ সেই গণিত লোক দুশ জন হ’ল।
\v 45 মোচিৰ যোগেদি যিহোৱাই আজ্ঞা কৰাৰ দৰে মোচি আৰু হাৰোণে যিবিলাকক গণনা কৰিলে, মৰাৰীৰ সন্তানবিলাকৰ গোষ্ঠীবিলাকৰ সেই গণিত লোক এইবিলাক।
\p
\v 46 নিজ নিজ গোষ্ঠী আৰু পিতৃ-বংশ অনুসাৰে, মোচি, হাৰোণ, আৰু ইস্ৰায়েলৰ অধ্যক্ষ সকলে গণনা কৰা, লেবীয়া লোকবিলাকৰ যিমান লোকক গণনা কৰা হ’ল,
\v 47 ত্ৰিশ বছৰ বয়সৰে পৰা পঞ্চাশ বছৰ বয়সলৈকে যিমান লোক দাস্যকৰ্ম্ম কৰিবলৈ, সাক্ষাৎ কৰা তম্বুৰ ভাৰ বোৱা কাম কৰিবলৈ সোমাল,
\v 48 তেওঁবিলাকৰ মাজৰ সেই গণিত লোক আঠ হাজাৰ পাঁচশ আশী জন হ’ল।
\v 49 কি কি কামত আৰু কি কি ভাৰত কিমান মানুহ লাগিব, তাক যিহোৱাৰ আজ্ঞাৰ দৰে মোচিৰ যোগেদি গণনা কৰা হ’ল। এইদৰে মোচিক দিয়া যিহোৱাৰ আজ্ঞা অনুসাৰেই তেওঁবিলাক তেওঁৰ যোগেদি গণিত হ’ল।
\s কুষ্ঠ আদি ৰোগীকে বাহিৰ কৰা। পৰপুৰুষে সৈতে ব্যভিচাৰ কৰা তিৰোতা, অন্তৰ্জ্বালা আদি বিষয়ৰ বিধি।
\c 5
\p
\v 1 তাৰ পাছত যিহোৱাই মোচিক কলে,
\v 2 তুমি প্ৰতিজন কুষ্ঠৰোগীক, আৰু গাৰ পৰা কিবা বৈ থকা প্ৰতিজন ৰোগীক, আৰু মৰা শ চুই অশুচি হোৱা প্ৰতিজনক ছাউনিৰ পৰা বাহিৰ কৰিবলৈ, ইস্ৰায়েলৰ সন্তানবিলাকক আজ্ঞা দিয়া।
\v 3 তোমালোকে পুৰুষ আৰু স্ত্ৰী দুয়োকো বাহিৰ কৰিব লাগে; তেওঁবিলাকৰ যি ছাউনিৰ মাজত মই বাস কৰোঁ, সিহঁতে তাক অশুচি নকৰিবলৈ, সিহঁতক ছাউনিৰ পৰা বাহিৰ কৰিব লাগে।
\v 4 তেতিয়া ইস্ৰায়েলৰ সন্তানবিলাকে সেইদৰেই কাৰ্য্য কৰিলে, সিহঁতক ছাউনিৰ পৰা বাহিৰ কৰি দিলে; মোচিক দিয়া যিহোৱা আজ্ঞা অনুসাৰেই ইস্ৰায়েলৰ সন্তানবিলাকে সেই কাৰ্য্য কৰিলে।
\p
\v 5 পাছে যিহোৱাই মোচিক কলে,
\v 6 তুমি ইস্ৰায়েলৰ সন্তানবিলাকক কোৱা, পুৰুষে হওক কি স্ত্ৰীয়েই হওক, যদি কোনোবাই মানুহে কৰা কোনো পাপ কৰি যিহোৱাৰ অহিতে অপৰাধ কৰে, আৰু সেই মানুহ দোষী হয়,
\v 7 তেন্তে সেই পুৰুষ কি স্ত্ৰীয়ে নিজে কৰা পাপ স্বীকাৰ কৰিব লাগিব, আৰু যি বস্তুৰ বাবে সি দোষ কৰে, সি সম্পূৰ্ণৰূপে তাৰ ক্ষতিপূৰণ কৰিব লাগিব, আৰু পাঁচ ভাগৰ এভাগ বেচিকৈ দিব লাগিব, যাৰ অহিতে দোষ কৰে, তাক দিব লাগিব।
\v 8 আৰু যাক দোষৰ বাবে ক্ষতিপূৰণ কৰা যাব পাৰে, এনে ওচৰ সম্বন্ধীয়া যদি সেই মানুহৰ নাথাকে,, তেন্তে যি প্ৰায়শ্চিত্তৰ মতা মেৰটোৰ দ্বাৰাই তাক প্ৰায়শ্চিত্ত কৰা হ’ব, সেই মেৰটোৰ বাহিৰে, দোষৰ বাবে যিহোৱাৰ উদ্দেশ্যে কৰিব লগা ক্ষতিপূৰণ পুৰোহিতে পাব।
\v 9 আৰু ইস্ৰায়েলৰ সন্তানবিলাকে আপোনালোকৰ পবিত্ৰ বস্তুৰ মাজৰ যিমান উত্তোলনীয় উপহাৰ পুৰোহিতৰ গুৰিলৈ আনিব, সেই সকলো তেওঁৰেই হ’ব।
\v 10 প্ৰতিজনৰ পবিত্ৰীকৃত বস্তু তেওঁৰেই হ’ব; মানুহে যিকোনো বস্তু পুৰোহিতক দিব, সিও তেওঁৰেই হ’ব।
\p
\v 11 আৰু যিহোৱাই মোচিক কলে,
\v 12 তুমি ইস্ৰায়েলৰ সন্তানবিলাকক কোৱা, কোনো মানুহৰ তিৰোতাই যদি অবাটে গৈ, তাৰ বিৰুদ্ধে সত্যলঙ্ঘন কৰে,
\v 13 অৰ্থাৎ গিৰীয়েকে নেদেখাকৈ আন পুৰুষে যদি তাইৰে সৈতে শয়ন কৰি বীৰ্য্যপাত কৰে, তাই গুপুতে অশুচি হয়, তাইৰ অহিতে সাক্ষী নাথাকে, আৰু তাই ধৰা নপৰে,
\v 14 আৰু ঘৈনীয়েক অশুচি হলে, গিৰীয়েকৰ অন্তৰ্জ্বালাযুক্ত মন হয়, তেওঁ নিজ ঘৈনীয়েকলৈ অন্তৰ্জ্বালাৰে জ্বলে, নাইবা ঘৈনীয়েক অশুচি নহলেও, যদি তাৰ অন্তৰ্জ্বালাযুক্ত মন হয়,তেওঁ নিজ ঘৈনীয়েকলৈ অন্তৰ্জ্বালাৰে জ্বলে,
\v 15 তেন্তে সেই পুৰুষে নিজৰ তিৰোতাক পুৰোহিতৰ ওচৰলৈ আনিব, আৰু তাইৰ নিমিত্তে তাইৰ উপহাৰ, অৰ্থাৎ ঐফাৰ দহ ভাগৰ এভাগ যৱৰ আটাগুড়ি আঐনিব; কিন্তু তাৰ ওপৰত তেল নাঢালিব, আৰু কুন্দুৰু নিদিব; কিয়নো সেয়ে অন্তৰ্জ্বালাৰ ভক্ষ্য নৈবেদ্য, অপৰাধ সোঁৱৰণ কৰাওঁতা স্মৰণাৰ্থক ভক্ষ্য নৈবেদ্য।
\p
\v 16 পাছে পুৰোহিতে সেই তিৰোতাক আনি যিহোৱাৰ আগত উপস্থিত কৰিব।
\v 17 আৰু পুৰোহিতে মাটিৰ পাত্ৰত পবিত্ৰ জল ৰাখি, আবাসৰ মজিয়াৰ কিছু ধূলি লৈ, সেই জলত দিব।
\v 18 পাছে পুৰোহিতে সেই তিৰোতাক যিহোৱাৰ আগত উপস্থিত কৰি, তাইৰ মূৰৰ চুলি মুকলি কৰিবলৈ দিব, আৰু সেই স্মৰণাৰ্থক নৈবেদ্য, অন্তৰ্জ্বালাৰ ভক্ষ্য নৈবেদ্য তাইৰ হাতত থব, আৰু শাও জন্মাওতা সেই তিতা পানী পুৰোহিতে নিজৰ হাতত ল’ব।
\v 19 আৰু পুৰোহিতে সেই তিৰোতাক শপত কৰাই কব কোনো পুৰুষে যদি তোমাৰে সৈতে শয়ন কৰা নাই, আৰু তুমি নিজ স্বামীৰ অধীন হৈ অবাটে যোৱা নাই, তেন্তে শাও জন্মাওতা এই তিতা পানী তোমালৈ নিষ্ফল হ’ব।
\v 20 কিন্তু তুমি নিজ স্বামীৰ অধীন হৈয়ো যদি অবাটে গৈ অশুচি হ’লা, আৰু তোমাৰ স্বামীৰ বাহিৰেআন কোনো পুৰুষে যদি তোমাৰ লগত শয়ন কৰিলে,
\v 21 তেন্তে যিহোৱাই তোমাৰ কৰঙন শুকুৱাই আৰু তোমাৰ পেট উখহাই তোমাৰ লোকবিলাকৰ মাজত তোমাক শাও আৰু শপতৰ বিষয় কৰিব;
\v 22 আৰু এই শাও জন্মাওতা পানী তোমাৰ পেট উখহাবলৈ আৰু কৰঙন শুকুৱাবলৈ তোমাৰ পেটত সোমাব, এইবোৰ কথা কৈ পুৰোহিতে শাও জন্মাওতা শপতেৰে সেই তিৰোতাক শপত কৰাব; তেতিয়া সেই তিৰোতাই এনে হওক, এনে হওক, এই বুলি ক’ব।
\v 23 আৰু পুৰোহিতে এইবোৰ শাও এখনি পুথিত লিখিব, আৰু মচি সেই তিতা পানীত পেলাই দিব।
\v 24 পাছে পুৰোহিতে সেই শাও জন্মাওতা তিতা পানী সেই তিৰোতাক পান কৰাব; তাতে সেই শাও জন্মাওতা তিতা পানী তাইৰ পেটত সোমাই তিতা হ’ব।
\v 25 পুৰোহিতে সেই তিৰোতাৰ হাৰ পৰা সেই অন্তৰ্জ্বালাৰ ভক্ষ্য নৈবেদ্য লৈ যিহোৱাৰ সাক্ষাতে দোলাই যজ্ঞ-বেদিৰ ওচৰলৈ আনিব।
\v 26 আৰু পুৰোহিতে সেই ভক্ষ্য নৈবেদ্যৰ এমুঠি লৈ, তাৰ স্মৰণাৰ্থক অংশস্বৰূপে যজ্ঞ-বেদিৰ ওপৰত দগ্ধ কৰিব; পাছে তেওঁ সেই তিৰোতাক সেই পানী পান কৰাব।
\v 27 আৰু তাই যদি নিজ স্বামীৰ বিৰুদ্ধে কুকৰ্ম্ম কৰি অশুচি হৈছে,তেন্তে তিৰোতাক পানী খুউৱাৰ পাছতসেই শাও জন্মাওতা পানী তাইৰ পেটতসোমাই তিতা হ’ব, তাইৰ পেটত উখহিব, আৰু কৰঙন শুকাই যাব; আৰু সেই তিৰোতা নিজ লোকবিলাকৰ মাজত শাওৰ বিষয় হ’ব
\v 28 আৰু যদি সেই তিৰোতা অশুচি নহৈ, শুচি আছে, তেন্তে তাই শাওৰ পৰা মুক্ত হ’ব, আৰু গৰ্ভধাৰণ কৰিব।
\p
\v 29 যেতিয়া কোনো তিৰোতাই নিজ স্বামীৰ অধীন হৈয়ো অবাটে গৈ অশুচি হয়,
\v 30 বা যেতিয়া কোনো মানুহৰ মন অন্তৰ্জ্বালাযুক্ত হৈ, সি নিজৰ ঘৈনীয়েকলৈ অন্তৰ্জ্বালাৰে জ্বলে, সেই সময়ৰ এই বিধি; সেই সময়ত সি সেই তিৰোতাক যিহোৱাৰ আগত উপস্থিত কৰিব, আৰু পুৰোহিতে তাইৰ বিষয়ে এই সকলো বিধি পালন কৰিব।
\v 31 তাতে, সেই পুৰুষ, অপৰাধৰ পৰা মুক্ত হ’ব, আৰু সেই তিৰোতাই নিজ অপৰাধৰ ফল ভোগ কৰিব।
\s নাচৰীয়া লোকৰ, আৰু আশীৰ্ব্বাদৰ বিধি।
\c 6
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক কোৱা, কোনো পুৰুষ কি স্ত্ৰীয়ে যিহোৱাৰ উদ্দেশ্যে বেলেগ হৈ থাকিবৰ নিমিত্তে, যেতিয়া বিশেষ ব্ৰত, নাচৰীয়া ব্ৰত ধৰিব,
\v 3 তেতিয়া সি দ্ৰাক্ষাৰস আৰু সুৰাপানৰ পৰা বেলেগ হৈ থাকিব, দ্ৰাক্ষাৰসৰ চিৰ্কা বা সুৰাৰ চিৰ্কা পান নকৰিব, আৰু দ্ৰাক্ষাফলৰ পৰা চেপি উলিওৱা নতুন ৰসকো পান নকৰিব, আৰু কেঁচা কি শুকান দ্ৰাক্ষাফল নাখাব।
\v 4 সি বেলেগে থকা সকলো কালত, গুটিৰ পৰা বাকলিলৈকে দ্ৰাক্ষাফলৰে যুগুত কৰা কোনো বস্তু ভোজন নকৰিব।
\p
\v 5 আৰু ব্ৰত ধৰি বেলেগে থকা সকলো কালত তাৰ মূৰত ক্ষুৰ নলগাব; যিহোৱাৰ উদ্দেশ্যে বেলেগে থকা দিনৰ সংখ্যা পূৰ নহয়মানে সি পবিত্ৰ হৈ থাকিব, নিজৰ মূৰৰ চুলি বাঢ়িবলৈ দিব।
\p
\v 6 সি যেতিয়ালৈকে যিহোৱাৰ উদ্দেশ্যে বেলেগে থাকে, তেতিয়ালৈকে কোনো মৰা শৱৰ ওচৰলৈ নাযাব।
\v 7 তাৰ বাপেক বা মাক, ককায়েক বা ভনীয়েক মৰিলে, সি তেওঁবিলাকৰ নিমিত্তে নিজকে অশুচি নকৰিব; কিয়নো তাৰ মূৰত নিজ ঈশ্বৰৰ উদ্দেশ্যে বেলেগ হৈ থকাৰ চিন আছে।
\v 8 সি বেলেগ হৈ থকা সকলো কালত, যিহোৱাৰ উদ্দেশ্যে পবিত্ৰ হৈ থাকিব।
\p
\v 9 আৰু যদি কোনো মানুহ অকস্মাৎ তাৰ ওচৰত মৰাত, সি বেলেগ হৈ থকাৰ চিন লগা নিজৰ মূৰ অশুচি কৰে, তেন্তে সি শুচি হোৱা দিনা, নিজৰ মূৰ ক্ষুৰাব, সপ্তম দিনাই তাক ক্ষুৰাব।
\v 10 অষ্টম দিনা সি দুটা কপৌ, বা দুটা পাৰ পোৱালি সাক্ষাৎ কৰা তম্বুৰ দুৱাৰ-মুখলৈ পুৰোহিতৰ গুৰিলৈ আনিব।
\v 11 আৰু পুৰোহিতে তাৰে এটা পাপৰ্থক বলিস্বৰূপে, আৰু আনটো হোম বলিস্বৰূপে উৎসৰ্গ কৰি মৰা শৱৰ নিমিত্তে হোৱা পাপৰ কাৰণে তাক প্ৰায়শ্চিত্ত কৰিব; আৰু সেই দিনাই সি নিজ মূৰ পবিত্ৰ কৰিব।
\v 12 আৰু নিজে বেলেগ হৈ থাকিব লগা আটাই দিন সি যিহোৱাৰ উদ্দেশ্যে পুনৰায় বেলেগ হৈ থাকিব; আৰু দোষাৰ্থক বলিস্বৰূপে এটা এবছৰীয়া মেৰ পোৱালি আনিব। তাৰ বেলেগ স্থিতি অশুচি হোৱা হেতুকে, সি পূৰ্ব্বে ধৰা ব্ৰতৰ দিনবোৰ মিছা হ’ব।
\v 13 নাচৰীয়া লোক বেলেগ হৈ থকাৰ কাল পূৰ হলে, সি পালন কৰিব লগা বিধি এই। তাৰ সাক্ষাৎ কৰা তম্বুৰ দুৱাৰ মুখলৈ অনা হ’ব।
\v 14 পাছে সি হোম বলিৰ নিমিত্তে এটা এবছৰীয়া নিঘূণ মতা মেৰ পোৱালি, পাপাৰ্থক বলিৰ নিমিত্তে এজনী এবছৰীয়া নিঘূণ চেঁউৰী মেৰ পোৱালি, আৰু মঙ্গলাৰ্থক বলিৰ নিমিত্তে এটা নিঘূণ মতা মেৰ,
\v 15 আৰু সেইবোৰৰ ভক্ষ্য নৈবেদ্ৰ আৰু পেয় নৈবেদ্যই সৈতে একেৰাহি খমিৰ নিদিয়া পিঠা অৰ্থাৎ তেল মিহলোৱা মিহি আটাগুড়িৰ বিন্ধা থকা পিঠা কেইটামান, আৰু খমীৰ নিদিয়া তেল ঢলা পাতল চাকলিয়া পিঠা কেইটামান, এই সকলো উপহাৰ যিহোৱাৰ উদ্দেশ্যে উৎসৰ্গ কৰিবলৈ আনিব।
\v 16 তাতে পুৰোহিতে এই সকলোকে যিহোৱাৰ আগলৈ আনি তাৰ পাপাৰ্থক বলি আৰু হোম বলি উৎসৰ্গ কৰিব।
\v 17 পাছে খমীৰ নিদিয়া পিঠাৰ খৰাহিটোৰে সৈতে মঙ্গলাৰ্থক বলিৰ মেৰটো যিহোৱাৰ উদ্দেশ্যে উৎসৰ্গ কৰিব; পুৰোহিতে তাৰ লগৰ ভক্ষ্য নৈবেদ্য আৰু পেয় নৈবেদ্যও উৎসৰ্গ কৰিব।
\v 18 পাছে নাচৰীয়া লোকে সাক্ষাৎ কৰা তম্বুৰ দুৱাৰ মুখত নিজে বেলেগ হৈ থকাৰ চিন লগা মূৰ ক্ষুৰাই, বেলেগে থকাৰ চিন যি মূৰৰ চুলি, তাক লৈ, মঙ্গলাৰ্থক বলিৰ তলত থকা অগ্নিত পেলাই দিব।
\v 19 আৰু নাচৰীয়া লোকে বেলেগে থকাৰ চিন লগা মূৰ ক্ষুৰুৱাৰ পাছত, পুৰোহিতে পানীত সিজোৱা মেৰৰ আগ-পিৰাটো, আৰু খৰাহিৰ পৰা খমীৰ নিদিয়া বিন্ধা থকা পিঠা এটা, আৰু খমীৰ নিদিয়া পাতল চাকলীয়া পিঠা এটা লৈ, নাচৰীয়া লোকৰ হাতত দিব।
\v 20 আৰু পুৰোহিতে সেই সকলোকে দোলনীয় নৈবেদ্যস্বৰূপে যিহোৱাৰ সাক্ষাতে দোলাব; দোলনীয় আমঠু আৰু উত্তোলনীয় পাছ-পিৰাই সৈতে সেয়ে পুৰোহিতৰ অৰ্থে পবিত্ৰ হ’ব। তাৰ পাছত নাচৰীয়া লোকে দ্ৰাক্ষাৰস পান কৰিব পাৰিব।
\p
\v 21 নাচৰীয়া ব্ৰত ধৰোতা মানুহৰ আৰু বেলেগে থকাৰ নিমিত্তে যিহোৱাক দিব লগা তাৰ উপহাৰৰ এই বিধি; ইয়াৰ বাহিৰে সি নিজৰ শক্তি অনুসাৰে যি অলপ দিবলৈ আগ কৰে, তাকো দিব; সি যি ব্ৰত ধৰে, সেই ব্ৰত অনুসাৰে সি নিজে বেলেগে থকা বিধি পালন কৰিব লাগে।
\p
\v 22 পাছে যিহোৱাই মোচিক কলে, তুমি হাৰোণক আৰু তেওঁৰ পুত্ৰবিলাকক কোৱা,
\v 23 তোমালোকে ইস্ৰায়েলৰ সন্তানবিলাকক এইদৰে আশীৰ্ব্বাদ কৰিবা; তোমালোকে তেওঁবিলাকক এইদৰে ক’বা,
\p
\v 24 যিহোৱাই তোমাক আশীৰ্ব্বাদ কৰি ৰাখক।
\v 25 যিহোৱাই তোমালৈ নিজ মুখ উজ্জ্বল কৰি কৰক।
\v 26 যিহোৱাই তোমালৈ দৃষ্টি কৰক, আৰু তোমাক শান্তি দান কৰক।
\v 27 এইদৰে তেওঁবিলাকে ইস্ৰায়েলৰ সন্তানবিলাকৰ ওপৰত মোৰ নাম স্থাপন কৰিব; তাতে মই তেওঁবিলাকক আশীৰ্ব্বাদ কৰিম।
\s ইস্ৰায়েলৰ অধ্যক্ষসকলে দিয়া উপহাৰ।
\c 7
\p
\v 1 পাছে যি দিনা মোচিয়ে আবাস স্থাপন কৰি এঁটালে, আৰু তাক অভিষেক ও পবিত্ৰ কৰিলে, আৰু তাৰ সকলো বস্তু, যজ্ঞ-বেদি আৰু তাৰ সকলো সঁজুলি অভিষেক ও পবিত্ৰ কৰিলে,
\v 2 সেই দিনা ইস্ৰায়েলৰ অধ্যক্ষ পিতৃ-বংশৰ মূল মানুহবিলাকে নিজ নিজ উপহাৰ আনিলে, তেওঁবিলাক ফৈদবিলাকৰ অধ্যক্ষ, তেওঁবিলাক গণিত লোকবিলাকৰ ওপৰত নিযুক্ত লোক।
\v 3 তেওঁবিলাকে যিহোৱাৰ উদ্দেশ্য নিজ নিজ উপহাৰ স্বৰূপে ঢাকনি থকা ছখন গাড়ী, বাৰটা গৰু, অৰ্থাৎ দুজন দুজন অধ্যক্ষই এখন এখন গাড়ী, আৰু প্ৰতিজনে এটা এটা গৰু আনি আবাসৰ আগত উপস্থিত কৰিলে।
\v 4 তেতিয়া যিহোৱাই মোচিক কলে,
\v 5 সাক্ষাৎ কৰা তম্বুৰ কামত লগাবৰ নিমিত্তে, তুমি তেওঁবিলাকৰ পৰা সেইবোৰ লোৱা, আৰু তুমি সেই সকলোকে লেবীয়াবিলাকক দিবা, অৰ্থাৎ এক এক দলক নিজ নিজ কাৰ্য্য অনুসাৰে দিবা।
\v 6 পাছে সেই সকলো গাড়ী আৰু গৰু লৈ, লেবীয়াবিলাকক দিলে।
\v 7 গেৰ্চোনৰ সন্তানবিলাকক তেওঁবিলাকৰ কাৰ্য্য অনুসাৰে দুখন গাড়ী আৰু চাইটা গৰু দি,
\v 8 আৰু মৰাৰীৰ সন্তানবিলাকক তেওঁবিলাকৰ কাৰ্য্য অনুসাৰে চাৰিখন গাড়ী আৰু আঠোটা গৰু হাৰোণ পুৰোহিতৰ পুত্ৰ ঈথামৰক চমজাই দিলে।
\v 9 কিন্তু কহাতৰ সন্তানবিলাকক একোকে নিদিলে; কিয়নো পবিত্ৰস্থানৰ বস্তুবোৰৰ ভাৰ তেওঁবিলাকৰ ওপৰত আছিল; তেওঁবিলাকে কান্ধতকৈ ভাৰ বয়।
\v 10 পাছে যজ্ঞ-বেদি অভিষেক কৰা দিনা, অধ্যক্ষবিলাকে তাৰ প্ৰতিষ্ঠাৰ অৰ্থে উপহাৰ আনিলে; তেওঁবিলাকে নিজ নিজ উপহাৰ যজ্ঞ-বেদিৰ আগত উপস্থিত কৰিলে।
\v 11 আৰু যিহোৱাই মোচিক কলে, এজন এজন অধ্যক্ষই এদিন এদিন যজ্ঞ-বেদিৰ প্ৰতিষ্ঠাৰ অৰ্থে নিজ নিজৰ উপহাৰ আনিব লাগে।
\p
\v 12 তাতে প্ৰথম দিনা যিহূদা ফৈদৰ অম্মীনাদবৰ পুত্ৰ নহচোনে নিজৰ উপহাৰ আনিলে। তেওঁৰ উপহাৰ এই,
\v 13 পবিত্ৰ স্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 14 ধূপেৰে পূৰ হোৱা দহ চেকল জোখ সোণৰ এটা পিয়লা;
\v 15 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 16 পাপাৰ্থক বলিৰ নিমিত্তে এটা মতা ছাগ;
\v 17 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে অম্মীনাদবৰ পুত্ৰ নহচোনৰ উপহাৰ।
\p
\v 18 দ্বিতীয় দিনা ইচাখৰৰ অধ্যক্ষ চুৱাৰৰ পুত্ৰ নথনেলে উপহাৰ আনিলে।
\v 19 তেওঁ অনা উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকলজোখৰ ৰূপৰ এখন থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 20 ধূপেৰে পূৰ হোৱা দহ চেকল জোখৰ সোণৰ এটা পিয়লা;
\v 21 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 22 পাপাৰ্থক বলিৰ নিমিত্তে এটা মতা ছাগ;
\v 23 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ আৰু পাঁচোটা এবছৰীয়া মতা মেৰ পোৱালি এয়ে চুৱাৰৰ পুত্ৰ নথনেলৰ উপহাৰ।
\p
\v 24 তৃতীয় দিনা জবূলূনৰ সন্তানবিলাকৰ অধ্যক্ষ হেলোনৰ পুত্ৰ ইলীয়াবে উপহাৰ আনিলে।
\v 25 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখ ৰূপৰ এখন থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 26 ধূপেৰে পূৰ হোৱা দহ চেকল জোখৰ সোণৰ এটা পিয়লা;
\v 27 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 28 পাপাৰ্থক বলিৰ নিমিত্তে এটা মতা ছাগ;
\v 29 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে হেলোনৰ পুত্ৰ ইলীয়াবৰ উপহাৰ।
\p
\v 30 চতুৰ্থ দিনা ৰূবেণৰ সন্তানবিলাকৰ অধ্যক্ষ চদেয়ূৰৰ পুত্ৰ ইলীচূৰে উপহাৰ আনিলে।
\v 31 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 32 ধূপেৰে পূৰ হোৱা দহ চেকল জোখ সোণৰ এটা পিয়লা;
\v 33 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 34 পাপাৰ্থক বলিৰ নিমিত্তে এটা মতা ছাগ;
\v 35 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ আৰু পাঁচোটা এবছথৰীয়া মতা মেক পোৱালি। এয়ে চদেয়ূৰৰ পুত্ৰ ইলীচূৰৰ উপহাৰ।
\p
\v 36 পঞ্চম দিনা চিমিয়োনৰ সন্তানবিলাকৰ অধ্যক্ষ চূৰীচদ্দয়ৰ পুত্ৰ চলূমীয়েলে উপহাৰ আনিলে।
\v 37 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 38 ধূপেৰে পূৰ হোৱা দহ চেকল জোখৰ সোণৰ এটা পিয়লা;
\v 39 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 40 পাপাৰ্থক বলিৰ নিমিত্তে এটা মতা ছাগ,
\v 41 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা নতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে চূৰীচদ্দয়ৰ পুত্ৰ চলূমীয়েলৰ উপহাৰ।
\p
\v 42 ষষ্ঠ দিনা গাদৰ সন্তানবিলাকৰ অধ্যক্ষ দুৱেলৰ পুত্ৰ ইলিয়াচফে উপহাৰ আনিলে,
\v 43 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 44 ধূপেৰে পূৰ হোৱা দহ চেকল জোখৰ এটা সোণৰ পিয়লা;
\v 45 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 46 পাপাৰ্থক বলিৰ নিমিত্তে এটা মতা ছাগ;
\v 47 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ; পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে দূৱেলৰ পুত্ৰ ইলিয়াচফৰ উপহাৰ।
\p
\v 48 সপ্তম দিনা ইফ্ৰয়িমৰ সন্তানবিলাকৰ অধ্যক্ষ অম্মীহূদৰ পুত্ৰ ইলীচামাই উপহাৰ আনিলে।
\v 49 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখ ৰূপৰ এখন থাল, আৰু সত্তৰ চেকল জোখ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 50 ধূপেৰে পূৰ হোৱা দহ চেকল জোখৰ সসোণৰ এটা পিয়লা;
\v 51 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 52 পাপাৰ্থক বলিৰ নিমিত্তে এটা মতা ছাগ;
\v 53 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে অম্মীহূদৰ পুত্ৰ ইলিচামাৰ উপহাৰ।
\p
\v 54 অষ্টম দিনা মনচিৰ সন্তানবিলাকৰ অধ্যক্ষ পদাচূৰৰ পুত্ৰ গম্লীয়েলে উপহাৰ আনিলে।
\v 55 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 56 ধূপেৰে পূৰ হোৱা দহ চেকল জোখৰ সোণৰ এটা পিয়লা;
\v 57 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 58 পাপাৰ্থক বলিৰ নিমিত্তে এটা মতা ছাগ,
\v 59 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে পদাচূৰৰ পুত্ৰ গম্লীয়েলৰ উপহাৰ।
\p
\v 60 নৱম দিনা বিন্যামীনৰ সন্তানবিলাকৰ অধ্যক্ষ গিদিয়োনীৰ পুত্ৰ অবীদানে উপহাৰ আনিলে।
\v 61 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চোকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 62 ধূপেৰে পূৰ হোৱা দহ চোকল জোখৰ সোণৰ এটা পিয়লা;
\v 63 হোমৰ অৰ্থে এটা দমৰা গৰু, এটা মতা মেৰ,
\v 64 আৰু এটা এবচৰীয়া মেৰ পোৱালি; পাপাৰ্থক বলিৰ নিমিত্তে এটা মতা ছাগ;
\v 65 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে গিদিয়োনীয়া পুত্ৰ অবীদানৰ উপহাৰ।
\p
\v 66 দশম দিনা দানৰ সন্তানবিলাকৰ অধ্যক্ষ অম্মীচদ্দয়ৰ পুত্ৰ অহীয়েজৰে উপহাৰ আনিলে।
\v 67 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখ এখন ৰূপৰ থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 68 ধূপেৰে পূৰ হোৱা দহ চোকল জোখৰ সোণৰ এটা পিয়লা;
\v 69 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 70 পাপৰ্থক বলিৰ নিমিত্তে এটা মতা ছাগ;
\v 71 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, আৰু পাঁচোটা এবছৰীয়া মতা মেৰ পোৱালি। এয়ে্ অম্মীচদ্দয়ৰ পুত্ৰ অহীয়েজৰৰ উপহাৰ।
\v 72 একাদশ দিনা আচেৰৰ সন্তানবিলাকৰ অধ্যক্ষ অক্ৰণৰ পুত্ৰ পগীয়েলে উপহাৰ আনিলে।
\v 73 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখ ৰূপৰ এখন থাল, আৰু সত্তৰ চেকল জোখৰ ৰূপৰ এটা বাটি, এই দুটা পাত্ৰ ভক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 74 ধূপেৰে পূৰ হোৱা দহ চেকল জোখ সোণৰ এটা পিয়লা;
\v 75 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 76 পাপাৰ্থক বলিৰ নিমিত্তে এটা মতা ছাগ,
\v 77 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে অক্ৰণৰ পুত্ৰ পগীয়েলৰ উপহাৰ।
\p
\v 78 দ্বাদশ দিনা নপ্তালীৰ সন্তানবিলাকৰ অধ্যক্ষ ঐননৰ পুত্ৰ অহীৰাই উপহাৰ আনিলে।
\v 79 তেওঁৰ উপহাৰ এই, পবিত্ৰস্থানৰ চেকল অনুসাৰে এশ ত্ৰিশ চেকল জোখৰ ৰূপৰ এখন থাল, আৰু সত্তৰ চেকল জোখৰ ৰবপৰ এটা বাটি, এই দুটা পাত্ৰ ভৈক্ষ্য নৈবেদ্যৰ অৰ্থে তেল মিহলোৱা মিহি আটাগুড়িৰে ভৰা আছিল;
\v 80 ধূপেৰে পূৰ হোৱা দহ চেকল জোখৰ সোণৰ এটা পিয়লা;
\v 81 হোমৰ অৰ্থে এটা দমৰা গৰু, এটা মতা মেৰ, আৰু এটা এবছৰীয়া মতা মেৰ পোৱালি;
\v 82 পাপাৰ্থক বলিৰ নিমিত্তে এটা মতা ছাগ,
\v 83 আৰু মঙ্গলাৰ্থক বলিৰ নিমিত্তে দুটা গৰু, পাঁচোটা মতা মেৰ, পাঁচোটা মতা ছাগ, আৰু পাঁচোটা এবছৰীয়া মতা মেৰ পোৱালি। এয়ে ঐননৰ পুত্ৰ অহীৰাৰ উপহাৰ।
\p
\v 84 যজ্ঞ-বেদি অভিষেক কৰা দিনা, তাৰ প্ৰতিষ্ঠাৰ অৰ্থে, এইবোৰ উপহাৰ ইস্ৰায়েলৰ অধ্যক্ষসকলৰ দ্বাৰাই দিয়া হ’ল; ৰূপৰ বাৰখন থাল, ৰূপৰ বাৰটা বাটি, আৰু সোণৰ বাৰটা পিয়লা;
\v 85 তাৰ প্ৰতিখন থাল এশ ত্ৰিশ চেকল জোখৰ ৰূপৰ, আৰু প্ৰত্যেক বাটি সত্তৰ চেকল জোখৰ ৰূপৰ আছিল; সৰ্ব্বমুঠ এই সকলো পাত্ৰৰ ৰূপ পবিত্ৰস্থানৰ চেকল অনুসাৰে দুই হাজাৰ চাৰিশ চেকল আছিল;
\v 86 ধূপেৰে পূৰ হোৱা সোণৰ বাৰটা পিয়লা; প্ৰত্যেক পিয়লা পবিত্ৰস্থানৰ চেকল অনুসাৰে দহ চেকল জোখৰ সোণৰ; আটাই কেইটা পিয়লাৰ সোণ সৰ্ব্বমুঠ এশ বিশ চেকল আছিল;
\v 87 হোমৰ অৰ্থে সৰ্ব্বমুঠ বাৰটা দমৰা গৰু, বাৰটা মতা মেৰ, বাৰটা এবছৰীয়া মতা মেৰ পোৱালি, আৰু সেইবোৰৰ ভক্ষ্য নৈবেদ্য; পাপাৰ্থক বলিৰ নিমিত্তে বাৰটা মতা ছাগ;
\v 88 আৰু মঙ্গলাৰ্থক বলিৰ নিমিত্তে সৰ্ব্বমুঠ চব্বিশটা গৰু, ষাঠিটা মতা মেৰ, ষাঠিটা মতা ছাগ আৰু ষাঠিটা এবছৰীয়া মতা মেৰ পোৱালি। যজ্ঞ-বেদি অভিষেক কৰাৰ পাছত, তাৰ প্ৰতিষ্ঠা কৰাৰ উপহাৰ এইবোৰ।
\p
\v 89 পাছে মোচিয়ে যেতিয়া ঈশ্বৰৰে সৈতে কথা হ’বলৈ সাক্ষাৎ কৰা তম্বুত সোমাল, তেতিয়া সাক্ষ্য-ফলিৰ চন্দুকৰ ওপৰত থকা পাপাবৰণৰ পৰা, কৰূৰ দুটাৰ মাজৰ পৰা নিজত কথা কোৱা ঈশ্বৰৰ বাক্যৰ শব্দ শুনিলে; এইদৰে তেওঁ মোচিক কথা ক’লে।
\s লেবীয়াবিলাকৰ উৎসৰ্গ কৰা।
\c 8
\p
\v 1 তাৰ পাছত যিহোৱাই মোচিক কলে,
\v 2 তুমি হাৰোণক কোৱা, তিয়া তুমি প্ৰদীপবোৰ জ্বলাবা, তেতিয়া সেই সাতোটা প্ৰদীপ দীপাধাৰৰ সন্মুখত পোহৰ কৰাকৈ ৰাখিবা।
\v 3 তাতে হাৰোণে সেইদৰে কৰিলে; মোচিক দিয়া যিহোৱাৰ আজ্ঞা অনুসাৰেই দীপাধাৰৰ সন্মুখত পোহৰ কৰাকৈ তেওঁ প্ৰদীপবোৰ জ্বলালে।
\v 4 সেই দীপাধাৰ সোণ পিটাই সজা, গা ভাগৰ পৰা ফুললৈকে তাক সোণ পিটাই সজা; যিহোৱাই মোচিক দেখুউৱা নমুনাৰ দৰেই তেওঁ সেই দীপাধাৰ সাজিলে।
\p
\v 5 পাছে যিহোৱাই মোচিক কলে,
\v 6 তুমি ইস্ৰায়েলৰ সন্তানবিলাকৰ মাজৰ পৰা লেবীয়াবিলাকক লৈ, তেওঁবিলাকক শুচি কৰা।
\v 7 তেওঁবিলাকক শুচি কৰিবলৈ, তেওঁবিলাকলৈ এই কাম কৰা; তেওঁবিলাকৰ ওপৰত পাপ নাশক জল ছটিওৱা, আৰু তেওঁবিলাকে নিজ নিজ গোটেই গা ক্ষুৰাই আৰু কাপোৰ ধুই আপোনালোকক শুচি কৰক।
\v 8 পাছে তেওঁবিলাকে এটা দমৰা গৰু আৰু তেল মিহলোৱা মিহি আটাগুড়িৰে যুগুত কৰা তাৰ ভক্ষ্য নৈবেদ্য আনক; আৰু তুমি পাপাৰ্থক বলিৰ নিমিত্তে আৰু এটা দমৰা গৰু ল’বা।
\v 9 আৰু তুমি লেবীয়াবিলাকক সাক্ষাৎ কৰা তন্বুৰ আগত উপস্থিত কৰিবা, আৰু ইস্ৰায়েলৰ সন্তানবিলাকৰ গোটেই মণ্ডলীক গোটাবা।
\v 10 আৰু লেবীয়াবিলাকক যিহোৱাৰ আগত উপস্থিত কৰিলে, ইস্ৰায়েলৰ সন্তানবিলাকে তেওঁবিলাকৰ গাত হাত দিব।
\v 11 পাছে লেবীয়াবিলাক যিহোৱাৰ কাৰ্য্যত নিযুক্ত হ’বলৈ, ইস্ৰায়েলৰ সন্তানবিলাকৰ পক্ষে দোলনীয় নৈবেদ্যস্বৰূপে তেওঁবিলাকক যিহোৱাৰ আগত হাৰোণে উৎসৰ্গ কৰিব।
\v 12 পাছে লেবীয়াবিলাকে সেই দুটা দমৰাৰ মুৰত হাত দিব; আৰু তুমি লেবীয়াবিলাকক প্ৰায়শ্চিত্ত কৰিবৰ নিমিত্তে, যিহোৱাৰ উদ্দেশ্যে এটা দমৰা পাপাৰ্থক বলিস্বৰূপে আৰু আনটো হোম বলিস্বৰূপে উৎসৰ্গ কৰিবা।
\v 13 এইদৰে তুমি হাৰোণৰ আৰু তেওঁৰ পুত্ৰবিলাকৰ আগত লেবীয়াবিলাকক উপস্থিত কৰি, দোলনীয় নৈবেদ্যস্বৰূপে তেওঁবিলাকক যিহোৱাৰ উদ্দেশ্যে উৎলৰ্গ কৰিবা।
\p
\v 14 এইদৰে তুমি ইস্ৰায়েলৰ সন্তানবিলাকৰ মাজৰ পৰা লেবীয়াবিলাকক বেলেগ কৰিবা; তাতে লেবীয়াবিলাক মোৰেই হ’ব।
\v 15 তাৰ পাছত লেবীয়াবিলাকে সাক্ষাৎ কৰা তম্বুৰ কাৰ্য্য কৰিবলৈ সোমাব পাৰিব। এইদৰে তুমি তেওঁবিলাকক শুচি কৰি, দোলনীয় নৈবেদ্যস্বৰূপে উৎসৰ্গ কৰিবা।
\v 16 কিয়নো তেওঁবিলাকক ইস্ৰায়েলৰ সন্তানবিলাকৰ মাজৰ পৰা মোক নিচেইকৈ দিয়া হ’ল; মই ইস্ৰায়েলৰ সন্তানবিলাকৰ মাজৰ গৰ্ভ ভেদ কৰি সকলো প্ৰথমে জন্মাবিলাকৰ সলনি তেওঁবিলাকক মোৰ নিমিত্তে গ্ৰহণ কৰিলোঁ।
\v 17 কাৰণ মানুহ হওক বা পশু হওক, ইস্ৰায়েলৰ মাজত প্ৰথমে জন্মা সকলো মোৰেই; যিদিনা মই মিচৰ দেশৰ পৰা প্ৰথমে জন্মা সকলোকে মাৰিলোঁ, সেই দিনা মোৰ নিমিত্তে তেওঁবিলাকক পবিত্ৰ কৰিছিলোঁ।।
\v 18 এই নিমিত্তে ইস্ৰায়েলৰ সন্তানবিলাকৰ প্ৰথমে জন্মা সকলো সন্তানবিলাকৰ সলনি মই লেবীয়া বিলাকক গ্ৰহণ কৰিলোঁ।
\v 19 আৰু সাক্ষাৎ কৰা তম্বুত ইস্ৰায়েলৰ সন্তানবিলাকৰ কৰিবলগীয়া কাৰ্য্য কৰিবলৈ আৰু ইস্ৰায়েলৰ সন্তানবিলাকক প্ৰায়শ্চিত্ত কৰিবলৈ, ইস্ৰায়েলৰ সন্তানবিলাকৰ মাজৰ পৰা লেবীয়াবিলাকক, হাৰোণ আৰু তেওঁৰ পুত্ৰবিলাকক দানস্বৰূপে দিলোঁ; তাতে ইস্ৰায়েলৰ সন্তানবিলাকে পবিত্ৰস্থানৰ ওচৰ চাপিলে ইস্ৰায়েলৰ সন্তানবিলাকৰ মাজত কোনো আপদ নঘটিব।
\p
\v 20 পাছে মোচি হাৰোণ আৰু ইস্ৰায়েলৰ সন্তানবিলাকৰ গোটেই মণ্ডলীয়ে লেবীয়াবিলাকলৈ সেই দৰে কৰিলে; যিহোৱাই লেবীয়াবিলাকৰ বিষয়ে মোচিক জিয়া সকলো আদেশ অনুসাৰেই, ইস্ৰায়েলৰ সন্তানবিলাকে তেওঁবিলাকলৈ কৰিলে।
\v 21 আৰু লেবীয়াবিলাকে আপোনালোকক পাপৰ পৰা মুক্ত কৰিলে, আৰু নিজ নিজ কাপোৰ ধুলে; আৰু হাৰোণে তেওঁবিলাকক যিহোৱাৰ আগত দোলনীয় নৈবেদ্যস্বৰূপে উৎসৰ্গ কৰিলে, আৰু তেওঁবিলাকক শুচি কৰিবৰ নিমিত্তে তেওঁবিলাকক প্ৰায়শ্চিত্ত কৰিলে।
\v 22 তেতিয়াৰে পৰা লেবীয়াবিলাকে হাৰোণৰ আগত আৰু তেওঁৰ পুত্ৰবিলাকৰ আগত সাক্ষাৎ কৰা তম্বুত নিজ নিজ কাৰ্য্য কৰিবলৈ সোমাল; লেবীয়াবিলাকৰ বিষয়ে যিহোৱাই মোচিক দিয়া আজ্ঞা অনুসাৰেই তেওঁবিলাকে তেওঁবিলাকলৈ কাৰ্য্য কৰিলে।
\p
\v 23 পাছে যিহোৱাই মোচিক কলে,
\v 24 লেবীয়াবিলাকৰ বিষয়ে এই নিয়ম। পঁচিশ বছৰ বয়সৰে পৰা লেবীয়াবিলাকে সাক্ষাৎ কৰা তম্বুত কাম কৰিবলৈ কৰ্ম্মকাৰীবিলাকৰ শ্ৰেণীত সোমাব।
\v 25 আৰু পঞ্চাশ বছৰ বয়স হ’লে, সেই কৰ্ম্মকাৰীবিলাকৰ শ্ৰেণীৰ পৰা ওলাব, কাম আৰু নকৰিব।
\v 26 কিন্তু তেওঁবিলাকে সাক্ষাৎ কৰা তম্বুত বস্তুৰ বুজ-বিচাৰ লৈ নিজৰ ভাইবিলাকক সহায় কৰোঁতা হ’ব, দাস্যকৰ্ম্ম আৰু নকৰিব। লেবীয়াবিলাকে কৰিবলগীয়া কাৰ্য্যৰ বিষয়ে তুমি তেওঁবিলাকলৈ এইদৰে কৰিবা।
\s চীনয় অৰণ্যত নিস্তাৰ-পৰ্ব্ব পালন কৰা। যাত্ৰা কৰা নিয়ম।
\c 9
\p
\v 1 ইস্ৰায়েল লোক মিচৰ দেশৰ পৰা ওলাই অহাৰ পাছত, দ্বিতীয় বছৰৰ প্ৰথম মাহত, চীনয় অৰণ্যত যিহোৱাই মোচিক কলে,
\v 2 ইস্ৰায়েলৰ সন্তানবিলাকে নিৰূপিত সময়ত নিস্তাৰ-পৰ্ব্ব পালন কৰিব লাগে।
\v 3 এই মাহৰ চতুৰ্দ্দশ দিনা সন্ধ্যাপৰত নিৰূপিত সময়ত তোমালোকে তাক পালন কৰিবা।
\v 4 তেতিয়া মোচিয়ে ইস্ৰায়েলৰ সন্তানবিলাকক নিস্তাৰ-পৰ্ব্ব পালন কৰিবলৈ আজ্ঞা দিলে।
\v 5 তাতে তেওঁবিলাকে প্ৰথম মাহৰ চতুৰ্দ্দশ দিনা সন্ধ্যাপৰত চীনয় অৰণ্যত নিস্তাৰ-পৰ্ব্ব পালন কৰিলে; যিহোৱাই মোচিক দিয়া সকলো আজ্ঞাৰ দৰেই, ইস্ৰায়েলৰ সন্তানবিলাকে সকলোকে কৰিলে।
\v 6 কিন্তু কিছুমান লোকে মানুহৰ শৱ চুই অশুচি হোৱা হেতুকে সেই দিনা নিস্তাৰ-পৰ্ব্ব পালন কৰিব নোৱাৰিলে; এই কাৰণে তেওঁবিলাক সেই দিনা মোচি আৰু হাৰোণৰ গুৰিলৈ গ’ল।
\v 7 সেই লোকবিলাকে তেওঁক কলে, আমি মানুহৰ শৱ চুই অশুচি হলোঁ; ইস্ৰায়েলৰ সন্তানবিলাকৰ মাজত নিৰূপিত সময়ত যিহোৱাৰ উদ্দেশ্যে উপহাৰ উৎসৰ্গ কৰিবলৈ আমি কিয় বিতাৰিত হ’ম?
\v 8 তাতে মোচিয়ে তেওঁবিলাকক কলে, তোমালোক অলপ ৰ’বা; তোমালোকৰ বিষয়ে যিহোৱাই কি আজ্ঞা দিয়ে, তাক শুনো।
\p
\v 9 পাছে যিহোৱাই মোচিক কলে,
\v 10 তুমি ইস্ৰায়েলৰ সন্তানবিলাকক কোৱা, তোমালোকৰ মাজত নাইবা তোমালোকৰ ভাবি-বংশৰ মাজত যদি কোনোৱে শৱ চুই অশুচি হয়, বা দূৰ বাটত পথিক হৈ থাকে, তথাপি সি যিহোৱাৰ নিস্তাৰ-পৰ্ব্ব পালন কৰিব লাগিব।
\v 11 দ্বিতীয় মাহৰ প্ৰথম চতুৰ্দ্দশ দিনা সন্ধ্যা পৰত তেওঁবিলাকে তাক পালন কৰিব; তেওঁবিলাকে খমীৰ নিদিয়া পিঠা আৰু তিতা শাকেৰে নিস্তাৰ-পৰব্বৰ বলি খাব;
\v 12 ৰাতিপৱালৈ তাৰ একোকে অৱশিষ্ট নাৰাখিব, আৰু তাৰ কোনো হাড় নাভাঙিব; তেওঁবিলাকে নিস্তাৰ-পৰ্ব্বৰ সকলো বিধি অনুসাৰে তাক পালন কৰিব।
\v 13 কিন্তু যিকোনোৱে শুচি হৈ থাকে, আৰু পথিক নহয়, সি যদি নিস্তাৰ-পৰ্ব্ব পালন কৰিবলৈ হেলা কৰে, তেন্তে সেই মানুহ নিজ লোকবিলাকৰ মাজত পৰা উচ্ছন্ন হ’ব; কাৰণ, নিৰূপিত সময়ত যিহোৱাৰ উদ্দেশ্যে উপহাৰ নিদিয়াত, সি নিজৰ পাপৰ ফল ভোগ কৰিব।
\v 14 আৰু কোনো বিদেশী লোকে তেওঁবিলাকৰ মাজত প্ৰবাসী হৈ থাকি যিহোৱাৰ উদ্দেশ্যে যদি নিস্তাৰ-পৰ্ব্ব পালন কৰিব খোজে, তেন্তে সি নিস্তাৰ-পৰ্ব্বৰ বিধিমতে আৰু তাৰ শাসন-প্ৰণালী অনুসাৰে তাক পালন কৰিব; স্বদেশত জন্মা, দুয়োৰো নিমিত্তে তোমালোকৰ একেটা বিধি হ’ব।
\p
\v 15 আৰু যিদিনা আবাস স্থাপন কৰা হ’ল, সেই দিনা মেঘে সেই আবাস, সেই সাক্ষ্য-ফলি থকা তম্বু ঢাকি ধৰিলে, আৰু সন্ধ্যাবেলাৰ পৰা ৰাতিপুৱালৈকে সেই আবাসৰ ওপৰত তাক জুই যেন দেখা গৈছিল।
\v 16 এইদৰে সদায় আছিল; মেঘে তাক ঢাকিছিল, আৰু ৰাতি জুইৰ নিচিনা দেখা গৈছিল।
\v 17 পাছে তম্বুৰ ওপৰৰ পৰা সেই মেঘ ওপৰলৈ নিয়া হ’লে, ইস্ৰায়েলৰ সন্তানবিলাকে যাত্ৰা কৰে; আৰু সেই মেঘ যি ঠাইত থাকে, ইস্ৰায়েলৰ সন্তানবিলাকেও সেই ঠাইতে ছাউনি পাতি থাকে।
\v 18 যিহোৱা আজ্ঞা অনুসাৰেই ইস্ৰায়েলৰ সন্তানবিলাকে যাত্ৰা কৰে, আৰু তেওঁৰ আজ্ঞাৰ দৰেই ছাউনি পাতি থাকে; সেই মেঘ যেতিয়ালৈকে আবাসৰ ওপৰত থাকে, তেতিয়ালৈকে তেওঁবিলাক ছাউনিত থাকে।
\v 19 আৰু সেই মেঘে যেতিয়া আবাসৰ ওপৰত বহুদিন পলম কৰি থাকে, তেতিয়া ইস্ৰায়েলৰ সন্তানবিলাকেও যাত্ৰা নকৰি, যিহোৱাৰ উদ্দেশ্যে যি কৰিব লগীয়া, তাকে কৰে।
\v 20 আৰু সেই মেঘ কোনো কোনো সময়ত আবাসৰ ওপৰত অলপ দিন থাকে; তেতিয়াও যিহোৱাৰ আজ্ঞা মতে তেওঁবিলাকে ছাউনিত থাকে, আৰু যিহোৱাৰ আজ্ঞামতে যাত্ৰাও কৰে।
\v 21 আৰু কোনো কোনো সময়ত মেঘ সন্ধ্যা পৰৰে পৰা ৰাতিপুৱালৈকে থাকে; আৰু ৰাতিপুৱা ওপৰলৈ নিয়া হ’লে, তেওঁবিলাকে যাত্ৰা কৰে; দিনত কি ৰাতিয়েই হওক, মেঘ ওপৰলৈ নিয়া হ’লেই তেওঁবিলাকে যাত্ৰা কৰে।
\v 22 দুদিন বা এমাহ, নাইবা এবছৰ হওক, যিমান দিন আবাসৰ ওপৰত মেঘে পলম কৰি থাকে ইস্ৰায়েলৰ সন্তানবিলাকেও সিমান দিন যাত্ৰা নকৰি ছাউনিত থাকে; কিন্তু তাক ওপৰলৈ নিয়া হ’লেই, তেওঁবিলাকে যাত্ৰা কৰে।
\v 23 যিহোৱাৰ আজ্ঞামতেই তেওঁবিলাকে ছাউনিত থাকে, আৰু যিহোৱাৰ আজ্ঞা মতেই যাত্ৰাও কৰে; এইদৰে, মোচিৰ যোগেদি দিয়া যিহোৱা আজ্ঞা অনুসাৰে তেওঁবিলাকে যিহোৱাৰ উদ্দেশ্যে কৰিব লগীয়া কাৰ্য্য কৰে।
\s ৰূপৰ দুটা তূৰীৰ বিষয়। চীনয় অৰণ্যৰ পৰা ইস্ৰায়েলৰ সন্তানবিলাকৰ প্ৰস্থান।
\c 10
\p
\v 1 পাছে যিহোৱাই মোচিক কলে,
\v 2 তুমি ৰূপৰ দুটা তূৰী সাজা, তাক ৰূপ পিতাই গঢ়াবা; মণ্ডলীক মাতিবৰ নিমিত্তে আৰু ছাউনিবোৰ উঠি যাবৰ নিমিত্তে তুমি তাক ব্যৱহাৰ কৰিবা।
\v 3 সেই দুটা তূৰী বজালে, গোটেই মণ্ডলী সাক্ষাৎ কৰা তম্বুৰ দুৱাৰ মুখত তোমাৰ গুৰিত গোট খাব।
\v 4 কিন্তু এটা তূৰী বজালে, অধ্যক্ষবিলাক ইস্ৰায়েলৰ সন্তানবিলাকৰ গোষ্ঠীবিলাকৰ মূল মানুহ তোমাৰ গুৰিত গোট খাব।
\v 5 আৰু তোমালোকে ৰণত বজোৱাৰ দৰে তূৰী বজালে, পূৱফালে থকা ছাউনিবোৰ উঠি যাব;
\v 6 আৰু দ্বিতীয়বাৰ ৰণত বজোৱাৰ দৰে তূৰী বজালে, দক্ষিণফালে থকা ছাউনিবোৰ উঠি যাব। এইক্ৰমে তেওঁবিলাকে উঠি যাবলৈ ৰণৰ দৰে তূৰী বজাব লাগিব।
\v 7 সমাজ গোট খাবৰ হলেও, তোমালোকে তূৰী বজাবা, কিন্তু ৰণত বজোৱাৰ দৰে নবজাবা।
\v 8 হাৰোণৰ পুত্ৰ পুৰোহিত বিলাকে সেই দুটা তূৰী বজাব; তোমালোকৰ পুৰুষানুক্ৰমে চিৰস্থায়ী বিধিৰ নিমিত্তে তোমালোকে তাক ৰাখিবা।
\v 9 আৰু যি সময়ত তোমালোকে তোমালোকৰ দেশত উপদ্ৰপ কৰোঁতা শত্ৰুবোৰৰ বিৰুদ্ধে যুদ্ধ কৰিবলৈ ওলাবা, সেই সময়ত সেই দুটা তূৰী ৰণত বজোৱাৰ দৰে বজাবা; তাতে তোমালোকৰ ঈশ্বৰ যিহোৱাই তোমালোকক সোঁৱৰণ কৰিব, আৰু তোমালোকে তোমালোকৰ শত্ৰুবোৰৰ পৰা নিস্তাৰ পাবা।
\v 10 আৰু আমোদৰ দিনত, পৰ্ব্বৰ দিনত, আৰু মাহৰ আৰম্ভণত, তোমালোকৰ হোম-বলিৰ আৰু মঙ্গলাৰ্থক বলিৰ কাষত তোমালোকে সেই তূৰী বজাবা; তাতে সেয়ে তোমালোকৰ ঈশ্বৰৰ সাক্ষাতে তোমালোকৰ সোঁৱৰণৰ উপায় হ’ব। মই তোমালোকৰ ঈশ্বৰ যিহোৱা।
\p
\v 11 পাছে দ্বিতীয় বছৰৰ দ্বিতীয় মাহৰ বিশ দিনৰ দিনা সেই মেঘ সাক্ষ্য-ফলি থকা আবাসৰ ওপৰৰ পৰা নিয়া হ’ল।
\v 12 তাতে, ইস্ৰায়েলৰ সন্তানবিলাকে যাত্ৰা কৰাৰ নিয়ম অনুসাৰে চীনয় অৰণ্যৰ পৰা প্ৰস্থান কৰিলে; পাছে সেই মেঘ পাৰণ অৰণ্যত ৰ’ল।
\v 13 মোচিৰ যোগেদি যিহোৱাই আজ্ঞা দিয়াৰ দৰে, তেওঁবিলাকে এই প্ৰথম বাৰ যাত্ৰা কৰিলে।
\v 14 প্ৰথমে যিহূদাৰ সন্তানবিলাকৰ ছাউনিৰ পতাকাৰ অধীনে থকা লোকবিলাকে নিজ নিজ সৈন্য দল অনুসাৰে প্ৰস্থান কৰিলে; আৰু অম্মীনাদবৰ পুত্ৰ নহচোন তেওঁবিলাকৰ সেনাপতি আছিল।
\v 15 আৰু চূৱাৰৰ পুত্ৰ নথনেলে ইচাখৰ ফৈদৰ সেনাপতি আছিল।
\v 16 আৰু হেলোনৰ পুত্ৰ ইলীয়াব জবুলূন ফৈদৰ সেনাপতি আছিল।
\p
\v 17 পাছে আবাস ভঙা হ’ল, আৰু গেৰ্চোনৰ সন্তানবিলাকে আৰু মৰাৰীৰ সন্তানবিলাকে সেই আবাস ভাৰ বৈ প্ৰস্থান কৰিলে।
\v 18 তাৰ পাছত ৰীবেণৰ ছাউনিৰ পতাকাৰ অধীনে থকা লোকবিলাকে নিজ নিজ সৈন্যদল অনুসাৰে প্ৰস্থান কৰিলে; আৰু চদেয়ূৰৰ পুত্ৰ ইলীচূৰ তেওঁবিলাকৰ সেনাপতি আছিল।
\v 19 আৰু চৰীচদ্দয়ৰ পুত্ৰ চলূমীয়েল চিমিয়োন ফৈদৰ সেনাপতি আছিল।
\v 20 আৰু দূৱেলৰ পুত্ৰ ইলিয়াচফ গাদ ফৈদৰ সেনীপতি আছিল।
\p
\v 21 পাছে পবিত্ৰস্থানৰ বস্তু ভাৰ বওঁতা কহাতীয়া লোকবিলাকে প্ৰস্থান কৰিলে, আৰু তেওঁবিলাকে গৈ নৌ পাওঁতেই, আনবিলাকে আবাস স্থাপন কৰিলে।
\v 22 পাছে ইফ্ৰয়িমৰ ছাউনিৰ পতাকাৰ অধীনে থকা লোকবিলাকে নিজ নিজ সৈন্যদল অনুসাৰে প্ৰস্থান কৰিলে; আৰু অম্মীহূদৰ পুত্ৰ ইলীচামা তেওঁবিলাকৰ সেনাপতি আছিল।
\v 23 আৰু পদাচূৰৰ পুত্ৰ গম্লীয়েল মনচি ফৈদৰ সেনাপতি আছিল।
\v 24 আৰু গিদিয়োনীৰ পুত্ৰ অবীদান বিন্যামীন ফৈদৰ সেনাপতি আছিল।
\p
\v 25 পাছে সকলো ছাউনিৰ পাছত, নিজ নিজ সৈন্যদল অনুসাৰে দানৰ সন্তানবিলাকৰ ছাউনিৰপতাকাৰ অধীনে থকা লোকবিলাকে প্ৰস্থান কৰিলে; আৰু অম্মীচদ্দয়ৰ পুত্ৰ অহীয়েজৰ তেওঁবিলাকৰ সেনাপতি আছিল।
\v 26 আৰু অক্ৰণৰ পুত্ৰ পগীয়েল আচেৰ ফৈদৰ সেনাপতি আছিল।
\v 27 আৰু ঐননৰ পুত্ৰ অহীৰা নপ্তালী ফৈদৰ সেনাপতি আছিল।
\v 28 প্ৰস্থান কৰা সময়ত ইস্ৰায়েলৰ সন্তানবিলাকে নিজ নিজ সৈন্যদল অনুসাৰে এইদৰে প্ৰস্থান কৰিলে।
\p
\v 29 পাছে মোচিয়ে তেওঁৰ শহুৰেক মিদিয়ন দেশৰ ৰূৱেলৰ পুত্ৰ হোবকক কলে, যিহোৱাই আমাক যি দেশ দিম বুলি কৈছে, আমি সেই দেশলৈ যাত্ৰা কৰিছোঁ; তুমিও আমাৰ লগত ব’লা, তাতে আমি তোমাৰ মঙ্গল কৰিম; কিয়নো যিহোৱাই ইস্ৰায়েলৰ মঙ্গল কৰিবলৈ অস্বীকাৰ কৰিছে।
\v 30 তাতে তেওঁ উত্তৰ দিলে, মই নাযাওঁ, মই নিজ দেশৰ জ্ঞাতিবিলাকৰ ওচৰলৈ যাম।
\v 31 মোচিয়ে আকৈ কলে, মিনতি কৰিছোঁ, তুমি আমাক নেৰিবা; কিয়নো অৰণ্যৰ মাজত কোন ঠাইত আমাৰ ছাউনি স্থাপন কৰিব লগা হ’ব, তাক তুমি জানা; এই কাৰণে তুমি আমাৰ চকুস্বৰূপ হ’বা।
\v 32 আৰু যদি তুমি আমাৰ লগত যোৱা, তেনেহলে, যিহোৱাই আমাৰ যি মঙ্গল কৰিব, আমি তোমাকো সেই মঙ্গল ভোগ কৰাম।
\p
\v 33 পাছে তেওঁবিলাকে যিহোৱাৰ পৰ্ব্বতৰ পৰা তিনদিনৰ বাট প্ৰস্থান কৰিলে; আৰু যিহোৱাৰ নিয়ম-চন্দুকে তেওঁবিলাকৰ নিমিত্তে বিশ্ৰামৰ ঠাই বিচাৰি বিচাৰি তিন দিনৰ বাট তেওঁবিলাকৰ আগে আগে গ’ল।
\v 34 আৰু ছাউনি ভাঙি প্ৰস্থান কৰা সময়ত যিহোৱাৰ মেঘ দিনত তেওঁবিলাকৰ ওপৰত থাকিছিল।
\p
\v 35 আৰু চন্দুক যোৱা সময়ত মোচিয়ে কয়, হে যিহোৱা উঠা, তোমাৰ শত্ৰুবোৰ ছিন্ন ভিন্ন হওক, আৰু তোমাক ঘিণ কৰোঁতাবোৰ তোমাৰ আগৰ পৰা পলাই যাওক।
\v 36 আৰু ৰোৱা সময়ত তেওঁ কয়, হে যিহোৱা তুমি ইস্ৰায়েলৰ হাজাহ হাজাৰ গোষ্ঠীৰ ওচৰলৈ উলটি আহা।
\s তবিয়েৰাত আৰু কিব্ৰোৎ-হত্তাবাত কৰা লোকবিলাকৰ বলকনি।
\c 11
\p
\v 1 পাছে লোকবিলাকে, যিহোৱাৰ কাণত পৰাকৈ বাটৰ দুখৰ নিমিত্তে বকা লোকৰ নিচিনাকৈ আচৰণ কৰিলে, তাকে শুনি যিহোৱাৰ ক্ৰোধ জ্বলি উঠিল; তাতে তেওঁবিলাকৰ বিৰুদ্ধে যিহোৱাৰ ক্ৰোধাগ্নি জ্বলি উঠি, ছাউনিৰ শেষ ভাগত লোকবিলাকক গ্ৰাস কৰিবলৈ ধৰিলে।
\v 2 এই কাৰণে লোকবিলাকে মোচিৰ গুৰিত কাতৰোক্তি কৰিলে; তাতে মোচিয়ে যিহোৱাৰ আগত প্ৰাৰ্থনা কৰিলত, সেই অগ্নি নুমাল।
\v 3 তেতিয়া সেই ঠাইৰ নাম তবিয়েৰা [দাহ] ৰখা হ’ল; কিয়নো যিহোৱাৰ অগ্নিয়ে তেওঁবিলাকৰ বিৰুদ্ধে দাহ কৰিছিল।
\p
\v 4 তাৰ পাছত, তেওঁবিলাকৰ মাজত থকা মিশ্ৰিত লোকবিলাকে খঁকুৱা স্বভাৱ কৰিবলৈ ধৰিলে আৰু ইস্ৰায়েলৰ সন্তানবিলাকেও পুনৰায় কান্দি কান্দি কলে, আমাক মঙহ খাবলৈ কোনে দিব?
\v 5 আমি মিচৰ দেশত বিনামূল্যে যি যি মাছ খাইছিলোঁ, আৰু তিয়হ, খৰমূজা; পৰু, পিঁয়াজ, আৰু নহৰুলৈ, মনত পৰে;
\v 6 আৰু এতিয়া আমাৰ প্ৰাণ শুকাল; আমাৰ আগত এই মান্নাৰ বাহিৰে আৰু একোৱেই নাই।
\v 7 সেই মান্না ধনীয়া গুটিৰ নিচিনা, আৰু তাৰ বৰণ গুগগুলুৰ বৰণৰ নিচিনা আছিল।
\v 8 লোকবিলাকে ইফালে সিফালে ফুৰি তাক চপায়,আৰু জাঁতত পিহি বা খপবলি খুন্দি গুড়ি কৰি টৌত সিজায়, আৰু তাৰ দ্বাৰাই পিঠা বনায়; তাৰ আস্বাদ তেলেৰে যুগুত কৰা সুস্বাদু আহাৰৰ আস্বাদৰ নিচিনা আছিল।
\v 9 ৰাতি ছাউনিৰ ওপৰত নিয়ৰ পৰা সময়ত, নিয়ৰৰ লগত সেই মান্না পৰি থাকে।
\p
\v 10 পাছে মোচিয়ে লোকবিলাকৰ গোষ্ঠী অনুসাৰে নিজ নিজ তম্বুৰ দুৱাৰৰ ওচৰত প্ৰতিজনে কান্দি থকা শুনিলে; তাতে। যিহোৱাৰ ক্ৰোধ অতিশয়ৰূপে জ্বলি উঠিল, আৰি মোচিয়েও অসন্তোষ পালে।
\v 11 পাছে মোচিয়ে যিহোৱাক জনালে, তুমি কি কাৰণে তোমাৰ দাসক ইমান ক্লেশ দিছা? কি কাৰণে বা মই তোমাৰ দৃষ্টিত অনুগ্ৰহ পোৱা নাই, যে তুমি এওই সকলো লোকৰ ভাৰ মোৰ ওপৰত দিছা?
\v 12 মই জানো এই সকলো লোকক গৰ্ভধাৰণ কৰিলোঁ, বা এই সকলো লোকক প্ৰসৱ কৰিলোঁ, যে তুমি ইবিলাকৰ পূৰ্ব্বপুৰুষবিলাকৰ আগত যি দেশ দিবলৈ অঙ্গীকাৰ কৰিছিলা, সেই দেশলৈ গাখীৰ খোৱা কেঁচুৱাক পালন কৰোঁতা বাপেকৰ দৰে ইবিলাকক বুকুত বান্ধি নিবলৈ মোক আজ্ঞা দিছা?
\v 13 এই সকলো লোকক দিবৰ নিমিত্তে মই ক’ত মাংস পাম? কিয়নো ইবিলাক সকলোৱে মোৰ গুৰিত কান্দি কৈছে, আমাক মাংস দিয়া আমি খাওঁ।
\v 14 এই আটাই লোকৰ ভাৰ মই অকলেই বব নোৱাৰোঁ; কিয়নো সেয়ে মোৰ শক্তিতকৈয়ো গধুৰ।
\v 15 তুমি যদি মোলৈ এনে ব্যৱহাৰ কৰা, তেন্তে মই বিনয় কৰিছোঁ, মই যদি তোমাৰ দৃষ্টিত অনুগ্ৰহপ্ৰাপ্ত হৈছোঁ, তেন্তে এতিয়া মোক একেবাৰে মাৰা, আৰু মোৰ দুৰ্গতি মোক দেখিবলৈ নিদিবা।
\p
\v 16 তেতিয়া যিহোৱাই মোচিক কলে, তুমি লোকবিলাকৰ মাজত যিবিলাকক বৃদ্ধ আৰু লোকবিলাকৰ অধ্যক্ষ বুলি জানা, ইস্ৰায়েলৰ এনে সত্তৰ জন বৃদ্ধ লোকক চপাই সাক্ষাৎ কৰা তম্বুৰ দুৱাৰলৈ আনা; তেওঁবিলাকে তোমাৰ লগত সেই ঠাইত থিয় হওক।
\v 17 পাছে মই সেই ঠাইলৈ নামি আহি তোমাৰে সৈতে কথা হ’ম, আৰু তোমাত যি আত্মা আছে, তাৰ কিছু লৈ তেওঁবিলাকত ৰাখিম; তাতে, তুমি যেন অকলেই লোকবিলাকৰ ভাৰ নোবোৱা, এই নিমিত্তে তেওঁবিলাকে তোমাৰ লগত লোকবিলাকৰ ভাৰ বব।
\v 18 আৰু তুমি লোকবিলাকক কোৱা, তোমালোকে কালিৰ নিমিত্তে আপোনালোকক পবিত্ৰ কৰা; তেতিয়া তোমালোকে মাংস খাবলৈ পাবা; কিয়নো তোমালোকে কান্দি কান্দি কৈছিলা, আমাক মাংস খাবলৈ কোনে দিব? কিয়নো মিচৰ দেশত আমাৰ ভাল আছিল। এই হেতুকে যিহোৱাই তোমালোকক মাংস দিব; তাতে তোমালোকে খাবলৈ পাবা।
\v 19 তোমালোকে এদিন বা দুদিন, বা পাঁচ দিন, বা দহ দিন, বা বিশ দিন যে তাক খাবা এনে নহয়;
\v 20 সম্পুৰ্ণ এমাহলৈকে খাবা, যেতিয়ালৈকে সেয়ে তোমালোকৰ নাকেদি নোলায় আৰু ঘিণ লগা নহয়, তেতিয়ালৈকে তাক খাবা,কিয়নো তোমালোকে তোমালোকৰ মাজত থকা যিহোৱাক অগাহ্য কৰি তেওঁৰ আগত কান্দি কান্দি এই কথা কৈছিলা যে আমি কিয় মিচৰ দেশৰ পৰা বাহিৰ হৈ আহিলোঁ?
\v 21 তেতিয়া মোচিয়ে কলে, মই যি লোকবিলাকৰ মাজত আছোঁ, তেওঁবিলাক ছয় লাখ পদাতিক; তথাপি তুমি কৈছা, সম্পুৰ্ণ এমাহ খাবৰ নিমিত্তে মই তেওঁবিলাকক মঙহ দিম।
\v 22 তেওঁবিলাকক অঁটাকৈ মেৰ, ছাগ, আৰু গৰুৰ জাক মাৰিব লাগে নে? নাইবা তেওঁবিলাকক অঁটাকৈ সাগৰৰ আটাই মাছ গোটাব লাগে নে?
\v 23 তাতে যিহোৱাই মোচিক কলে, যিহোৱাৰ হাত জানো চুটি হ’ল? তোমাৰ আগত মোৰ বাক্য সিদ্ধ হ’ব নে নহ’ব, তাক তুমি এতিয়া দেখিবলৈ পাবা।
\p
\v 24 তেতিয়া মোচিয়ে বাহিৰলৈ গৈ, যিহোৱাৰ বাক্য লোকবিলাকক কলে, আৰু তেওঁবিলাকৰ বৃদ্ধ লোকৰ মাজৰ সত্তৰ জনক গোটাই তম্বুৰ চাৰিওফালে থিয় কৰিলে।
\v 25 তাতে যিহোৱাই মেঘত নামি তেওঁক কথা কলে, আৰু যি আত্মা মোচিত আছিল, তাৰ কিছু লৈ, সেই সত্তৰজন বৃদ্ধ লোকত ৰাখিলে; তাতে সেই আত্মা তেওঁবিলাকত থকাত, তেওঁবিলাকে ভাববাণী প্ৰচাৰ কৰিলে; কিন্তু তাৰ পাছত আৰু নকৰিলে।
\p
\v 26 কিন্তু দুজন মানুহ ছাউনিত থাকিল, এজনৰ নাম ইল্দদ, আন জনৰ নাম মেদদ; এই দুজনতো আত্মা থাকিল; তেওঁবিলাক বহীত নাম লিখা লোকবিলাকৰ মাজত আছিল হয়,কিন্তু ওলাই তম্বুৰ ওচৰলৈ যোৱা নাছিল; তেওঁবিলাকে ছাউনিত ভাববাণী প্ৰচাৰ কৰিবলৈ ধৰিলে।
\v 27 তাতে এজন ডেকা মানুহে লৰি গৈ মোচিক কলে, ইল্দদ আৰু মেদদে ছাউনিত ভাববাণী প্ৰচাৰ কৰিছে।
\v 28 তেতিয়া মোচিৰ পৰিচাৰক, তেওঁৰ মনোনীত লোক নূনৰ পুত্ৰ যিহোচুৱাই উত্তৰ দি কলে, হে মোৰ প্ৰভূ মোচি, তেওঁবিলাকক নিষেধ কৰক।
\v 29 তাতে মোচিয়ে তেওঁ কলে, তুমি মোৰ পক্ষ হৈ ঈৰ্ষা কৰিছা নে? যিহোৱাৰ আটাইবিলাক লোক ভাববাদী হোৱা হলে, আৰু যিহোৱাই তেওঁবিলাকৰ ওপৰত নিজ আত্মা থাকিবলৈ দিয়া হলে, মই কেনে সন্তোষ পালোঁহেঁতেন।
\v 30 পাছে মোচি আৰু ইস্ৰায়েলৰ বৃদ্ধবিলাক ছাউনিলৈ গ’ল।
\p
\v 31 পাছে যিহোৱাৰ ওচৰৰ পৰা বায়ু ওলাই সমুদ্ৰৰ পৰা ইমান বটা চৰাই আনি ছাউনিৰ ওপৰত পেলালে, যে, ছাউনিৰ চাৰিওফালে ইকাষে-সিকাষে এদিনৰ বাটলৈকে, সেইবোৰ দুহাত ওখ হৈ মাটিৰ ওপৰত পৰিল।
\v 32 তাতে তেওঁবিলাকে সেই ওৰে দিন ওৰে ৰাতি আৰু পিছদিনাও গোটেই দিন উঠি সেই বটা চৰাইবোৰ গোটালে; তেওঁবিলাকৰ মাজত যেয়ে সকলোতকৈ তাকৰকৈ গোটালে, তাৰো দহ হোমৰ আছিল; পাছে তেওঁবিলাকে ছাউনিৰ চাৰিওফালে আপোনালোকৰ নিমিত্তে, তাক শুকাবলৈ মেলি দিলে।
\v 33 কিন্তু তেওঁবিলাকে দুই দাঁতৰ মাজত মঙহ কামোৰ মাৰি ধৰোঁতেই, চোবোৱাৰ আগেয়ে লোকবিলাকলৈ যিহোৱাৰ ক্ৰোধ জ্বলি উঠিল; তাতে যিহোৱাই লোকবিলাকক অতিশয় মহামাৰীৰ দ্বাৰাই আঘাত কৰিলে।
\v 34 আৰু সেই ঠাইৰ নাম কিব্ৰোৎ-হত্তাবা [ খঁকুৱা স্বভাৱ কৰাবোৰৰ মৈদাম ] ৰখা হ’ল; কিয়নো সেই ঠাইত তেওঁবিলাকে খঁকুৱা স্বভাৱ কৰাবোৰক মৈদাম দিলে।
\v 35 পাছে লোকবিলাকো কিব্ৰোৎ-হত্তাবাৰ পৰা হচেৰোতলৈ যাত্ৰা কৰি সেই ঠাইতে থাকিল।
\s হাৰোণ আৰু মিৰিয়মে মোচিৰ অহিতে দোষ কৰা; আৰু তাৰ দণ্ড।
\c 12
\p
\v 1 মোচিয়ে কুচ দেশীয় যি তিৰোতা বিয়া কৰিছিল, সেই তিৰোতাৰ কাৰণে মিৰিয়ম আৰু হাৰোণে মোচিৰ অহিতে কথা কলে; কাৰণ তেওঁ এজনী কুচীয়া তিৰোতা বিয়া কৰিলে।
\v 2 তেওঁবিলাকে কলে, যিহোৱাই জানো কেৱল মোচিৰ যোগেদি কথা কয়? আমাৰ যোগেদি নকয় জানো? আৰু যিহোৱাই সেই কথা শুনিলে।
\v 3 পৃথিৱীত থকা মানুহবিলাকৰ মাজত মোচি সকলোতকৈ অতিশয় নম্ৰ লোক আছিল।
\p
\v 4 পাছে যিহোৱাই অকস্মাতে মোচি, হাৰোণ আৰু মিৰিয়মক কলে, তোমালোক তিনিওজন বাহিৰ হৈ সাক্ষাৎ কৰা তম্বুৰ গুৰিলৈ আহাঁ; তাতে তেওঁবিলাক তিনিওজন ওলাই গ’ল।
\v 5 তেতিয়া যিহোৱাই মেঘ-স্তম্ভত নামি আহি, তম্বুৰ দুৱাৰ মুখত স্থিতি হৈ, হাৰোণ আৰু মিৰিয়মক মাতিলে; তাতে তেওঁবিলাক দুয়ো আগ বাঢ়ি গ’লত,
\v 6 তেওঁ কলে, তোমালোকে মোৰ বাক্য শুনা; তোমালোকৰ মাজত যদি কোনো ভাববাদী হয়, তেন্তে মই যিহোৱাই তেওঁৰ আগত কোনো দৰ্শনৰ দ্বাৰাই নিজকে চিনাকি দিম, নাইবা সপোনত তেওঁৰ লগত কথা হ’ম।
\v 7 মোৰ দাস মোচি তেনে নহয়; তেওঁ মোৰ ঘৰৰ আটাই লোকৰ মাজত বিশ্বাসী।
\v 8 তেওঁৰে সৈতে মই নিগূঢ় বাক্যৰ দ্বাৰাই কথা নহওঁ, কিন্তু মুখা-মুখি হৈ, স্পষ্টকৈ কথা হওঁ, আৰু তেওঁ যিহোৱাৰ আকাৰ দেখে; এই হেতুকে মোৰ দাস মোচিৰ অহিতে কথা ক’বলৈ তোমালোকে কিয় ভয় নকৰিলা?
\p
\v 9 তাতে তেওঁবিলাকলৈ যিহোৱাৰ ক্ৰোধ জ্বলি উঠিল, আৰু তেওঁ প্ৰস্থান কৰিলে।
\v 10 পাছে তম্বুৰ ওপৰৰ পৰা মেঘ গুচিলত, চোৱা, মিৰিয়মৰ গাত হিমৰ দৰে কুষ্ঠৰোগ হ’ল; তাতে হাৰোণে মিৰিয়মৰ ফাললৈ মুখ ঘূৰাই চাই তেওঁক কুষ্ঠৰোগী দেখিলে।
\v 11 তেতিয়া হাৰোণে মোচিক কলে, হায় হায় মোৰ প্ৰভূ,আমি মুৰ্খৰ দৰে কাৰ্য্য কৰি যি পাপ কৰিলোঁ, বিনয় কৰিছোঁ, সেই পাপৰ ফল আমাক ভোগ কৰিবলৈ নিদিয়ক।
\v 12 মাকৰ গৰ্ভৰ পৰা ওলোৱা কালত যাৰ মাংস আধা নষ্ট, এনে মৰা গৰ্ভফলৰ দৰে এওঁক হ’বলৈ মিদিয়ক।
\v 13 তাতে মোচিয়ে যিহোৱাৰ আগত কাতৰোক্তি কৰি কলে, হে ঈশ্বৰ, বিনয় কৰিছোঁ, এওঁক সুস্থ কৰা।
\v 14 পাছে যিহোৱাই মোচিক কলে, তেওঁৰ বাপেকে তেওঁৰ মুখত যদি কেৱল থুই পেলালেহেঁতেন, তেনেহলে তেওঁৰ জানো সাদিনলৈকে লাজ কৰি নাথাকিলহেঁতেন? এই হেতুকে তেওঁ সাদিন ছাউনিৰ বাহিৰে বন্ধ হৈ থাওক, পাছত তেওঁক পুনৰায় ভিতৰলৈ অনা হ’ব।
\v 15 তাতে মিৰিয়মক সাদিন ছাউনিৰ বাহিৰে বন্ধ কৰি ৰখা হ’ল; যেতিয়ালৈকে মিৰিয়মক ভিতৰলৈ অনা নহ’ল, তেতিয়ালৈকে লোকবিলাকে যাত্ৰা নকৰিলে।
\v 16 পাছে লোকবিলাকে হচেৰোতৰ পৰা যাত্ৰা কৰি, পাৰণ অৰণ্যত ছাউনি পাতিলে।
\s কনান দেশ চাবলৈ চোৰাং-চোৱা পঠোৱা; উভটি আহি কুসম্বাদ দিয়া।
\c 13
\p
\v 1 পাছে যিহোৱাই মোচিক কলে,
\v 2 মই ইস্ৰায়েল সন্তানবিলাকক যি দেশ দিম, তাক গুপুতে চাবলৈ তুমি কেইজন মান মানুহ পঠোৱা; তোমালোকে তেওঁবিলাকৰ নিজ নিজ পিতৃ-বংশৰ এক এক ফৈদৰ এজন এজন অধ্যক্ষ পঠোৱা।
\v 3 তাতে যিহোৱাৰ আজ্ঞা অনুসাৰে মোচিয়ে পাৰণ অৰণ্যৰ পৰা তেওঁবিলাকক পঠালে; তেওঁবিলাক আটাইবিলাক ইস্ৰায়েলৰ সন্তানবিলাকৰ মূল মানুহ আছিল।
\v 4 তেওঁবিলাকৰ নাম এই এই; ৰূবেণ ফৈদৰ মাজৰ জক্কূৰৰ পুত্ৰ চম্মুৱা;
\v 5 চিমিয়োন ফৈদৰ মাজৰ হোৰীৰ পুত্ৰ চাফট;
\v 6 যহূদা ফৈদৰ মাজৰ যিফুন্নিৰ পুত্ৰ কালেব;
\v 7 ইচাখৰ ফৈদৰ মাজৰ যোচেফৰ পুত্ৰ যিগাল;
\v 8 ইফ্ৰায়িম ফৈদৰ মাজৰ নূনৰ পুত্ৰ হোচেয়া;
\v 9 বিন্যামীন ফৈদৰ মাজৰ ৰাফূৰ পুত্ৰ পল্টী;
\v 10 জবূলূন ফৈদৰ মাজৰ চোদীৰ পুত্ৰ গদ্দীয়েল;
\v 11 যোচেফ ফৈদৰ অৰ্থাৎ মনচি ফৈদৰ মাজৰ চুচীৰ পুত্ৰ গদ্দী;
\v 12 দান ফৈদৰ মাজৰ গমল্লীৰ পুত্ৰ অম্মীয়েল;
\v 13 আচেৰ ফৈদৰ মাজৰ মীখায়েলৰ পুত্ৰ চখূৰ;
\v 14 নপ্তালী ফৈদৰ মাজৰ বফচীৰ পুত্ৰ নহ্বী;
\v 15 গাদ ফৈদৰ মাজৰ মাখীৰ পুত্ৰ গূৱেল।
\v 16 এই এই নামৰ লোকবিলাকক মোচিয়ে গুপুতে দেশ চাবলৈ পঠালে। মোচিয়ে নুনৰ পুত্ৰ হোচেয়াৰ নাম যিহোচুৱা ৰাখিলে।
\p
\v 17 কনান দেশ চাবলৈ পঠোৱা সময়ত মোচিয়ে তেওঁবিলাকক কলে, তোমালোক এই দক্ষিণ অঞ্চলেদি গৈ পৰ্ব্বতত উঠাগৈ।
\v 18 আৰু সেই দেশ কেনেকুৱা, আৰু তাত বাস কৰা লোকবিলাক বলী নে নিৰ্ব্বলী, আৰু তাকৰ নে সৰহ;
\v 19 আৰু সিহঁত যি দেশত বাস কৰিছে, সেই দেশ কেনেকুৱা, ভাল নে বেয়া, আৰু যি যি নগৰত সিহঁতে বাস কৰিছে, সেইবোৰ নগৰ কেনে, মুকলি নে গড়েৰে আবৃত হোৱা;
\v 20 আৰু সিহঁতৰ মাটি কেনেকুৱা, সাৰোৱা নে অসাৰোৱা, তাৰ মাজত গছ-গছনি আছে নে নাই, এই সকলোকে তোমালোকে চাবা; ততোমালোকে সাহিয়াল হোৱা আৰু সেই দেশ কোনো কোনো ফল লগত আনিবা। তেতিয়া প্ৰথমে পকা দ্ৰাক্ষাফলৰ সময় আছিল।
\p
\v 21 তাতে তেওঁবিলাকে উঠি গৈ, ছিন অৰণ্যৰ পৰা ৰহোবলৈ, হমাতৰ প্ৰৱেশস্থানলৈকে দেশখন গুপুতে চালে।
\v 22 তেওঁবিলাক দক্ষিম অঞ্চলেদি গৈ, হিব্ৰোণলৈকে উঠিল, সেই ঠাইতে অহামন, চেচয়, আৰু তল্ময়, এই তিনিজন অনাকৰ সন্তান আছিল। মিচৰ দেশত থকা চোৱন নগৰ স্থাপন কৰাৰসাত বছৰৰ আগেয়ে হিব্ৰোণ স্থাপন কৰি হ’ল।
\v 23 পাছে তেওঁবিলাকে ইষ্কোল উপত্যকালৈ আহি সেই ঠাইতে এথোপা দ্ৰাক্ষাফল থকা দ্ৰাক্ষলতাৰ এটা ডাল কাটি, কানমাৰি লগাই দুজনে সাঙ্গী কৰি ললে, আৰু কিছুমান ডালিম আৰু ডিমৰু ফলো লগত ললে।
\v 24 ইস্ৰায়েলৰ সন্তানবিলাকে সেই ঠাইতে সেই দ্ৰাক্ষাৰ থোপা কাটিলে দেখি, সেই ঠাইৰ নাম ইষ্কোল উপত্যকা ৰখা হ’ল।
\p
\v 25 চল্লিশ দিনৰ পাছত, তেওঁবিলাকে দেশ চাই উলটি আহিল।
\v 26 পাছে তেওঁবিলাকে পাৰণ অৰণ্যৰ কাদেচলৈ, মোচি,, হাৰোণ আৰু ইস্ৰায়েলৰ সন্তানবিলাকৰ গোটেই মণ্ডলীৰ গুৰিলৈ আহি, তেওঁবিলাকক আৰু গোটেই মণ্ডলীক সম্বাদ দিলে, আৰু সেই দেশৰ ফল তেওঁবিলাকক দেখুৱালে।
\v 27 আৰু তেওঁবিলাকে তেওঁক কলে, আপুনি যি দেশলৈ আমাক পঠাইছিল, আমি সেই দেশলৈ গৈছিলোঁ; সঁচাকৈ সেই দেশ গাখীৰ মৌজোল বৈ থকা দেশ; চাওক এইয়া তাৰ ফল।
\v 28 আপত্তি এই মাথোন, যে, সেই দেশত থকা মানুহবিলাক বলী, আৰু নগৰবোৰ গড়েৰে আবৃত আৰু অতি ডাঙৰ; আৰু সেই ঠাইতে আমি অনাকীয়া সন্তানহঁতকো দেখিলোঁ।
\v 29 দক্ষিণ অঞ্চলত অমালেকে বাস কৰিছে; আৰু পৰ্ব্বতত হিত্তীয়া, যিবূচীয়া, আৰু ইমোৰীয়া লোকবিলাকে বাস কৰিছে; সমুদ্ৰৰ দাঁতিত আৰু যৰ্দ্দনৰ পাৰত কনানীয়া লোকবিলাকে বাস কৰিছে।
\p
\v 30 পাছে কালেবে মোচিৰ আগত লোকবিলাকক শান্ত কৰিবৰ অৰ্থে কলে, আহা, আমি একেবাৰে উঠি গৈ, তাক অধিকাৰ কৰোঁ; কিয়নো তাক জয় কৰিবলৈ অৱশ্যে আমাৰ অধিক শক্তি আছে।
\v 31 কিন্তু যি লোকবিলাক তেওঁৰ লগত গৈছিল, তেওঁবিলাকে কলে, আমি সেই লোকবিলাকৰ বিৰুদ্ধে উঠি যাব নোৱাৰোঁ, কিয়নো আমাতকৈ সিহঁত বলী।
\v 32 এইদৰে, তেওঁবিলাকে যি দেশ চাবলৈ গৈছিল, ইস্ৰায়েলৰ সন্তানবিলাকৰ আগত সেই দেশ দুৰ্যশ কৰি কলে, আমি যি দেশৰ মাজেদি চাই চাই গৈছিলোঁ; সেই দেশ নিজৰ নিবাসীবিলাকক গ্ৰাস কৰোঁতা দেশ; আৰু তাৰ মাজত আমি যিমান মানুহ দেখিলোঁ, সিহঁত সকলোৰে কায় দীঘল।
\v 33 আৰু তাৰ নাফিল বংশ অনাকৰ সন্তান নাফিলবিলাকক দেখি, আমাৰ মানত আমি ফৰিঙৰ নিচিনা হ’লো; আৰু সিহঁতৰ দৃষ্টিতো তেনেকুৱাই আছিলোঁ।
\s ইস্ৰায়েলৰ সন্তানবিলাকে বিদ্ৰোহ-আচৰণ কৰা, আৰু তাৰ দণ্ড।
\c 14
\p
\v 1 পাছে গোটেই মণ্ডলীয়ে বৰকৈ এৰাও কৰিলে; সেই ৰাতে তেওঁবিলাকে কান্দিলে।
\v 2 আৰু ইস্ৰায়েলৰ সন্তানবিলাকৰ সকলোৱে মোচি আৰু হাৰোণৰ অহিতে বকিবলৈ ধৰিলে; আৰু গোটেই মণ্ডলীয়ে তেওঁবিলাকৰ আগতে কলে, হায় হায়, আমি মিচৰ দেশতে নৰা হ’লে নাইবা এই অৰণ্যতে মৰা হ’লে কেনে ভাল আছিল!
\v 3 যিহোৱাই আমাক তৰোৱালৰ আগত পেলাবলৈ, আৰু আমাৰ ল’ৰা-তিৰোতাবোৰক লুট কৰাবলৈ এই দেশলৈ আমাক কিয় আনিছে? মিচৰ দেশলৈ উলটি যোৱা জানো আমাৰ ভাল নহয়?
\p
\v 4 পাছে তেওঁবিলাকে ইজনে সিজনক কলে, আমি এজনক প্ৰধান কৰি লৈ মিচৰ দেশলৈ উলটি যাওঁ ব’লা।
\v 5 তাতে মোচি আৰু হাৰোণে ইস্ৰায়েলৰ সন্তানবিলাকৰ মণ্ডলীৰ, তেওঁবিলাকৰ গোটেই সমাজৰ আগত উবুৰি হৈ পৰিল।
\v 6 দেশ গুপুতে চাই অহাবিলাকৰ মাজত নুনৰ পুত্ৰ যিহোচূৱা আৰু যিফুন্নিৰ পুত্ৰ কালেবে নিজ নিজ কাপোৰ ফালি,
\v 7 ইস্ৰায়েলৰ সন্তানবিলাকৰ গোটেই মণ্ডলীক কলে, আমি যি দেশ চাবলৈ দেশৰ মাজেদি গৈছিলোঁ সেয়ে যাৰ পাৰ নাই উত্তম দেশ।
\v 8 যিহোৱাই যদি আমাত সন্তোষ পায়, তেন্তে তেওঁ আমাক সেই দেশলৈ নিব, আৰু গাখীৰ মৌজোল বোৱা সেই দেশ আমাক দিব।
\v 9 কেৱল তোমালোকে কোনো ৰূপে যিহোৱাৰ বিৰুদ্ধে বিদ্ৰোহ আচৰণ নকৰিবা, আৰু সেই দেশৰ লোকবিলাকলৈ ভয় নকৰিবা; কিয়নো সিহঁত আমাৰ ভক্ষ্যস্বৰূপ, সিহঁতৰ আশ্ৰয় সিহঁতৰ পৰা গুচিল, আৰু যিহোৱা আমাৰ সঙ্গত আছে; সিহঁতলৈ ভয় নকৰিবা।
\v 10 কিন্তু গোটেই মণ্ডলীয়ে তেওঁবিলাকক শিল দলিয়াই বধ কৰিবলৈ কলে, তাতে সাক্ষাৎ কৰা তম্বুত যিহোৱাৰ প্ৰতাপ ইস্ৰায়েলৰ সন্তানবিলাকৰ আগত প্ৰকাশিত হ’ল।
\p
\v 11 পাছে যিহোৱাই মোচিক কলে, এই লোকবিলাকে কিমান দিন মোক হেয় জ্ঞান কৰিব? আৰু ইবিলাকৰ মাজত মই দেখুউৱা আটাইবোৰ চিন দেখিও, ইবিলাকে কিমান কাল মোত অবিশ্বাস কৰি থাকিব?
\v 12 মই মহামাৰীৰ দ্বাৰাই ইবিলাকক আঘাত কৰিম আৰু ইবিলাকৰ অধিপত্য গুচাম, আৰু ইবিলাকতকৈ তোমাকেই ডাঙৰ আৰু বলৱান জাতি কৰিম।
\p
\v 13 তাতে মোচিয়ে যিহোৱাক কলে, তেনে কৰিলে, মিচৰীয়াবিলাকে তাক শুনিবলৈ পাব; কিয়নো সিহঁতৰেই মাজৰ পৰা তুমি নিজ শক্তিৰ দ্বাৰাই এই লোকবিলাকক উলিয়াই আনিলা।
\v 14 আৰু সিহঁতে এই দেশ নিবাসীবিলাককো সম্বাদ দিব। সিহঁতে শুনিছে, যে, তুমি যিহোৱা এই লোকবিলাকৰ মাজত আছা, তুমি যিহোৱাই সন্মুখা-সন্মুখিকৈ ইবিলাকক দৰ্শন দি থাকা, তোমাৰ মেঘ ইবিলাকৰ ওপৰত আছে, আৰু তুমি দিনত মেঘ-স্তম্ভত ৰাতি অগ্নি স্তম্ভত ইবিলাকৰ আগে আগে যোৱা।
\v 15 এতিয়া যদি তুমি এই লোকবিলাকক এজনক মৰাৰ দৰে মাৰা, তেন্তে এই যি আন জাতিবিলাকে তোমাৰ যশস্যাৰ কথা শুনিছে, সিহঁতে ক’ব,
\v 16 যিহোৱাই এই লোকবিলাকক যি দেশ দিবলৈ শপত কৰিছিল, সেই দেশলৈ সিহঁতক নিবলৈ তেওঁ অসমৰ্থ হ’ল, এই কাৰণে অৰণ্যত সিহঁতক মাৰিলে।
\v 17 এতিয়া মই এই নিবেদন কৰোঁ, যিহোৱা ক্ৰোধত ধীৰ আৰু দয়াতো মহান, অপৰাধ আৰু আজ্ঞা-লঙ্ঘন ক্ষমা কৰোঁতা, তথাপি তেওঁ অৱশ্যে দোষীক নিৰ্দ্দোষী নকৰে, আৰু তৃতীয় চতুৰ্থ পুৰুষলৈকে সন্তানবিলাকক পিতৃবিলাকৰ অপৰাধৰ প্ৰতিফল দিওঁতা,
\v 18 তুমি এই কথা কোৱামতে প্ৰভূৰ মহৎ প্ৰবাৱ দেখা যাওক।
\v 19 বিনয় কৰোঁ, তুমি মিচৰ দেশৰ পৰা এতিয়ালৈকেএই লোকবিলাকক যেনেকৈ ক্ষমা কৰি আহিছা, তেনেকৈ তোমাৰ মহৎ কৃপাৰ দৰে ইবিলাকৰ এই অপৰাধ ক্ষমা কৰা।
\v 20 তেতিয়া যিহোৱাই কলে, তোমাৰ বাক্যমতে মই তেওঁবিলাকক ক্ষমা কৰিলোঁ।
\v 21 তথাপি মই যদি সঁচাকৈ জীৱন্ত ঈশ্বৰ হওঁ, আৰু গোটেই পৃথিৱী যদি যিহোৱাৰ প্ৰতাপেৰে পৰিপূৰ্ণ হয়,
\v 22 তেন্তে ইবিলাকৰ মাজত যিমান লোকে মোৰ প্ৰতাপ আৰু মিচৰত ও অৰণ্যত দেখুউৱা মোৰ চিন দেখিও, এই দহবাৰ মোক পৰীক্ষা কৰিছে, আৰু মোৰ বাক্যলৈ কাণ নকৰা হৈছে,
\v 23 ইবিলাকৰ পূৰ্ব্বপুৰুষবিলাকৰ মই যি দেশ দিবলৈ শপত কৰিছিলোঁ, ইবিলাকৰ কোনেও সেই দেশ দেখিবলৈ নাপাব, মোক হেয়জ্ঞান কৰা বিলাকৰ কোনেও তাক দেখা নাপাব।
\v 24 কিন্তু মোৰ দাস কালেবৰ মন বেলেগ, তেওঁ সম্পূৰ্ণকৈ মোৰ আজ্ঞামতে চলিলে; এতেকে তেওঁ যি দেশত সোমাল, সেই দেশৰ ভিতৰলৈ মই তেওঁক নিম আৰু তেওঁৰ বংশই তাক অধিকাৰ কৰিব।
\v 25 অমালেকীয়া আৰু কনানীয়া লোকবিলাকে উপত্যকাত বাস কৰিছে; কাইলৈ তোমালোকে মুখ ঘূৰাই চুফ সাগৰৰ বাটেদি অৰণ্যলৈ যাবা।
\p
\v 26 পাছে যিহোৱাই মোচি আৰু হাৰোণক কলে,
\v 27 মোৰ বিৰুদ্ধে বকি থকা এই দুষ্ট মণ্ডলীৰ ভাৰ মই কিমান কাল সহিম? ইস্ৰায়েলৰ সন্তান বিলাকে মোৰ বিৰুদ্ধে যি যি বকিছিল, তাক মই শুনিলোঁ।
\v 28 তুমি তেওঁবিলাকক কোৱা, যিহোৱাই এই কথা কৈছে, মোৰ জীৱনৰ শপত, তোমালোকে মোৰ কাণত যি ক’লা, অৱশ্যে মই তোমালোকলৈ তাক কৰিম।
\v 29 তোমালোকৰ সম্পূৰ্ণ সংখ্যা অনুসাৰে গণিত হোৱা বিশ বছৰ আৰু তাতকৈয়ো অধিক বয়সীয়া তোমালোকৰ যি সকলো মানুহে মোৰ অহিতে বকিছিল, তোমালোকৰ সেই সকলোৱে শৱ এই অৰণ্যত পতিত হ’ব।
\v 30 মই তোমালোকক যি দেশত বাস কৰাবলৈ শপত কৰিছিলোঁ, সেই দেশত তোমালোকে সোমাবলৈ নাপাবা; কেৱল যিফুন্নিৰ পুত্ৰ কালেব আৰু নুনৰ পুত্ৰ যিহোচূৱা সোমাব।
\v 31 কিন্তু তোমালোকে আপোনালোকৰ যি ল’ৰা-ছোৱালীবোৰৰ বিষয়ে লুটদ্ৰব্য হ’ব বুলি কৈছিলা, মই সিহঁতক তাত সোমোৱাম; আৰু তোমালোকে যি দেশ অগাহ্য কৰিলা, সিহঁতে তাৰ পৰিচয় পাব।
\v 32 কিন্তু তোমালোকৰ বিষয়ে হ’লে, তোমালোকৰ শৱ এই অৰণ্যত পতিত হ’ব।
\v 33 আৰু তোমালোকৰ সন্তানবিলাকে চল্লিশ বছৰ এই অৰণ্যত ভ্ৰমি ফুৰি, অৰণ্যত তোমালোকৰ শৱৰ সংখ্যা পূৰ নহয়মানলৈকে তোমালোকৰ ব্যভিচাৰৰ ফল সিহঁতে ভোগ কৰিব।
\v 34 তোমালোকে যি চল্লিশ দিন দেশ চাই ফুৰিছিলা সেই দিনৰলেখ অনুসাৰে চল্লিশ বছৰ অৰ্থাৎ এক এক বছৰ তোমালোকে নিজ নিজ অপৰাধৰ ফল ভোগ কৰিবা; আৰু মোৰ বিপক্ষতা কেনে তাক জানিবলৈ পাবা।
\v 35 মই যিহোৱাই ইয়াক কলোঁ, মোৰ বিপৰীতে গোট খোৱা এই গোটেই দুষ্ট মণ্ডলীলৈ মই ইয়াক অৱশ্যে কৰিম; এই অৰণ্যত তেওঁবিলাক নিচেইকৈ বিনষ্ট হ’ব, এই ঠাইতে তেওঁবিলাক মৰিব।
\p
\v 36 পাছে দেশ চাবলৈ মোচিয়ে পঠোৱা যি মানুহবিলাকে উলটি আহি সেই দেশৰ কুযশ কৰি তেওঁৰ অহিতে গোটেই মণ্ডলীক বকাইছিল,
\v 37 দেশৰ কুযশ কৰা সেই মানুহবিলাক যিহোৱাৰ আগত মহামাৰীৰ দ্বাৰাই মৰিল।
\v 38 দেশ চাবলৈ যোৱা সেই মানুহবিলাকৰ মাজত কেৱল নুনৰ পুত্ৰ যিহোচূৱা আৰু যিফুন্নিৰ পুত্ৰ কালেব জীয়াই থাকিল।
\p
\v 39 মোচিয়ে ইস্ৰায়েলৰ সন্তানবিলাকক সেই সকলো কথা কলত, লোকবিলাকে অতিশয় শোক কৰিলে।
\v 40 পাছে তেওঁবিলাকে ৰাতিপুৱাতে ওলাই পৰ্ব্বতৰ টিঙলৈ উঠিবলৈ উদ্যত হৈ কলে, চোৱা, এইয়া আমি আছোঁ, যিহোৱাই যি ঠাইৰ বিষয়ে প্ৰতিজ্ঞা কৰিছিল, আমি সেই ঠাইলৈ যাওঁ; কিয়নো আমি পাপ কৰিলোঁ।
\v 41 তাতে মোচিয়ে কলে, এতিয়া যিহোৱাৰ আজ্ঞা কিয় লঙ্ঘন কৰিছা? তোমালোকৰ সেই কাৰ্য্য সাম্ফল নহ’ব;
\v 42 তোমালোকে উঠি নাযাবা, কাৰণ যিহোৱা তোমালোকৰ মাজত নাই; গ’লে শত্ৰুৰ আগত ঘাটিবা।
\v 43 কিয়নো অমালেকীয়া আৰু কনানীয়া লোকবিলাক সেই ঠাইত তোমালোকৰ আগত আছে, আৰু তোমালোক তৰোৱালৰ ধাৰত পতিত হ’বা; তোমালোক যিহোৱাৰ পাছত চলিবলৈ বিমুখ হোৱাত যিহোৱা তোমালোকৰ লগত নাথাকিব।
\v 44 তথাপি তেওঁবিলাকে কুসাহ কৰি, পৰ্ব্বতৰ টিঙলৈ উঠি গ’ল; কিন্তু যিহোৱাৰ নিয়ম-চন্দুক আৰু মোচি ছাউনিৰ পৰা নগ’ল।
\v 45 তেতিয়া সেই পৰ্ব্বতত থকা অমালেকীয়া আৰু কনানীয়া লোকবিলাকে নামি আহি তেওঁবিলাকৰ কিছুমানক বধ কৰিলে, আৰু হৰ্মালৈকে তেওঁবিলাকক আঘাত কৰি কৰি খেদিলে।
\s ভক্ষ্য নৈবেদ্য আদি বিষয়ৰ বিধি। বিশ্ৰাম-বাৰ লঙ্ঘন কৰা লোকৰ প্ৰাণদণ্ড।
\c 15
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক কোৱা, তেওঁবিলাকক এই আজ্ঞা দিয়া, মই তোমালোকক যি দেশ দিম, তোমালোকে বসতি কৰিব লগা সেই দেশত সোমোৱাৰ পাছত,
\v 3 যেতিয়া তোমালোকে প্ৰতিজ্ঞা-সিদ্ধিৰ অৰ্থে বা নিজ ইচ্ছাৰে এনেই দিবৰ অৰ্থে নাইবা তোমালোকৰ পৰ্ব্বৰ দিনত, গৰু, কি মেৰ, কি ছাগৰ জাকৰ পৰা আনি যিহোৱাক সুঘ্ৰাণ দিবৰ নিমিত্তে, হোম-বলি বা মঙ্গলাৰ্থক বলি আদি অগ্নিকৃত উপহাৰ যিহোৱাৰ উদ্দেশ্যে উৎসৰ্গ কৰিবা,
\v 4 তেতিয়া যিহোৱাৰ উদ্দেশ্যে উপহাৰ উৎসৰ্গ কৰা লোকে হোম-বলি আৰু আন বলিৰ অৰ্থে দিয়া প্ৰত্যেক মেৰে সৈতে, হীনৰ চাৰিভাগৰ এভাগ এভাগ তেল মিহলোৱা মিহি আটাগুড়িৰ দহ ভাগৰ এভাগ ভক্ষ্য নৈবেদ্য আনিব,
\v 5 আৰু তুমি হীনৰ চাৰিভাগৰ এভাগ দ্ৰাক্ষাৰসৰ পেয় নৈবেদ্য যুগুত কৰিবা।
\v 6 বা এটা মতা মেৰে সৈতে, তুমি যিহোৱাৰ উদ্দেশ্যে সুঘ্ৰাণৰ অৰ্থে, হীনৰ তিনি ভাগৰ এভাগ তেল মিহলোৱা মিহি আটাগুড়ি দহ ভাগৰ দুভাগেৰে ভক্ষ্য নৈবেদ্য যুগুত কৰিবা।
\v 7 আৰু পেয় নৈবেদ্যৰ নিমিত্তে হীনৰ তিনি ভাগৰ এভাগ দ্ৰাক্ষাৰস উৎসৰ্গ কৰিবা।
\v 8 আৰু যিহোৱাৰ অৰ্থে প্ৰতিজ্ঞা সিদ্ধ কৰিবলৈ, বা মঙ্গলাৰ্থক বলিৰ অৰ্থে যেতিয়া তুমি হোম বলি বা আন বলিস্বৰূপে দমৰা গৰু উৎসৰ্গ কৰিবা,
\v 9 তেতিয়া সেই দমৰাই সৈতে, হীনৰ আধা ভাগ তেল মিহলোৱা দহ ভাগৰ তিনি ভাগ মিহি আটাগুড়িৰ ভক্ষ্য নৈবেদ্য অনা হ’ব;
\v 10 আৰু পেয় নৈবেদ্যৰ অৰ্থে হীনৰ আধা ভাগ দ্ৰাক্ষাৰস আনিবা; সেয়ে যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ হ’ব।
\p
\v 11 প্ৰত্যেক দমৰা নাইবা প্ৰত্যেক মতা মেৰ, বা প্ৰত্যেক মতা মেৰ পোৱালি; বা প্ৰত্যেক ছাগ পোৱালিৰ নিমিত্তে এইদৰে কৰিব লাগিব।
\v 12 তোমালোকে যিমান পশু উৎসৰ্গ কৰিবা, সেইবোৰৰ সংখ্যা অনুসাৰে প্ৰত্যেক পশুলৈ এইদৰে ব্যৱহাৰ কৰিবা।
\v 13 স্বদেশীয় লোকবিলাকে যিহোৱাৰ উদ্দেশ্যে সুঘ্ৰাণৰ অৰ্থে অগ্নিকৃত উপহাৰ উৎসৰ্গ কৰিবৰ সময়ত, তেওঁবিলাক আটায়ে এই নিয়মৰ দৰে সেই সকলো যুগুত কৰিব।
\v 14 আৰু তোমালোকৰ লগত প্ৰবাস কৰা কোনো বিদেশী লোকে, নাইবা তোমালোকৰ মাজত পুৰুষানুক্ৰমে বাস কৰা কোনো লোকে যদি যিহোৱাৰ উদ্দেশ্যে সুঘ্ৰাণ দিবৰ অৰ্থে অগ্নিকৃত উপহাৰ উৎসৰ্গ কৰিব খোজে, তেন্তে তোমালোকে যেনেকৈ কৰা, সিও তেনেকৈ কৰিব।
\v 15 সমাজৰ নিমিত্তে হ’লে, তোমালোক আৰু তোমালোকৰ মাজত প্ৰবাস কৰা বিদেশী লোক, উভয়ৰে একেটা বিধি হ’ব: এয়ে তোমালোকৰ পুৰুষানুক্ৰমে পালন কৰিবলগীয়া চিৰ স্থায়ী বিধি; যিহোৱাৰ আগত তোমালোক যেনে, বিদেশীও তেনে।
\v 16 তোমালোকৰ আৰু তোমালোকৰ মাজত প্ৰবাস কৰা বিদেশী, উভয়েৰে একে বিধি আৰু একে শাসন প্ৰণালী হ’ব।
\p
\v 17 পাছে যিহোৱাই মোচিক কলে,
\v 18 তুমি ইস্ৰায়েলৰ সন্তানবিলাকক কোৱা, তেওঁবিলাকক এই আজ্ঞা দিয়া, মই তোমালোকক যি দেশলৈ লৈ আহিছোঁ, সেই দেশত সোমোৱাৰ পাছত,
\v 19 তোমালোকে সেই দেশৰ অন্ন ভোজন কৰা কালত, যিহোৱাৰ উদ্দেশ্যে উত্তোলনীয় নৈবেদ্য উৎসৰ্গ কৰিবা।
\v 20 তোমালোকে প্ৰথমে উৎপন্ন হোৱা শস্যৰ খৰচীয়া আটাৰ এটা পিঠা উত্তোলনীয় নৈবেদ্যস্বৰূপে উৎসৰ্গ কৰিবা; মৰণা মৰা খোলাৰ উত্তোলনীয় নৈবেদ্যৰ নিচিনাকৈ এয়াকো উৎসৰ্গ কৰিবা।
\v 21 তোমালোকে পুৰুষানুক্ৰমে প্ৰথমে উৎপন্ন হোৱা শস্যৰ নিজ নিজ খৰচীয়া আটাৰ কিছু উত্তোলনীয় নৈবেদ্যস্বৰূপে যিহোৱাৰ উদ্দেশ্যে উৎসৰ্গ কৰিবা।
\p
\v 22 আৰু মোচিক যিহোৱাই কোৱা এই সকলো আজ্ঞা,
\v 23 অৰ্থাৎ যিহোৱাই যি দিনা তোমালোকক আজ্ঞা দিছিল, সেই দিনাৰ পৰা তোমালোকৰ পুৰুষানুক্ৰমে তেওঁ মোচিৰ দ্বাৰাই যি যি আজ্ঞা কৰিছিল, সেই সকলোকে যেতিয়া তোমালোকে ভূলক্ৰমে পালন নকৰা,
\v 24 তেতিয়া সেয়ে যদি মণ্ডলীয়ে নজনাকৈ ভূলক্ৰমে কৰা হয়, তেন্তে গোটেই মণ্ডলীয়ে যিহোৱাৰ উদ্দেশ্যে সুঘ্ৰাণৰ অৰ্থে হোমৰ নিমিত্তে এটা দমৰা, আৰু নিয়মমতে তাৰ ভক্ষ্য ও পেয় নৈবেদ্য, আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিব।
\v 25 আৰু পুৰোহিতে ইস্ৰায়েলৰ সন্তানবিলাকৰ গোটেই মণ্ডলীক প্ৰায়শ্চিত্ত কৰিব; তাতে তেওঁবিলাকক ক্ষমা কৰা হ’ব; কিয়নো তাক ভূলক্ৰমে কৰা হ’ল, আৰু তেওঁবিলাকে সেই ভূলৰ নিমিত্তে যিহোৱাৰ উদ্দেশ্যে তেওঁবিলাকৰ উপহাৰ, তেওঁবিলাকৰ অগ্নিকৃত উপহাৰ আনিলে, আৰু যিহোৱাৰ উদ্দেশ্যে তেওঁবিলাকৰ পাপাৰ্থক বলিও আনিলে।
\v 26 এইদৰে ইস্ৰায়েলৰ সন্তানবিলাকৰ গোটেই মণ্ডলীক, আৰু তেওঁবিলাকৰ মাজত প্ৰবাস কৰা বিদেশীক ক্ষমা কৰা হ’ব; কিয়নো সকলো লোকৰ সম্পৰ্কে সেই কাৰ্য্য ভূলক্ৰমে কৰপা হ’ল।
\p
\v 27 আৰু যদি কোনো মানুহে ভূলক্ৰমে পাপ কৰে, তেন্তে, সি পাপাৰ্থক বলিস্বৰূপে এজনী এবছৰীয়া ছাগলী উৎসৰ্গ কৰিব।
\v 28 আৰু যিহোৱাৰ সাক্ষাতে সেই লোকে ভূলক্ৰমে পাপ কৰাত, সেই ভূল কৰা লোকক প্ৰায়শ্চিত্ত কৰিবলৈ পুৰোহিতে তাৰ নিমিত্তে প্ৰায়শ্চিত্ত কাৰ্য্য কৰিব; তাতে তাক ক্ষমা কৰা হ’ব।
\v 29 ইস্ৰায়েলৰ সন্তানবিলাকৰ স্বজাতীয় বা তেওঁবিলাকৰ মাজত প্ৰাবস কৰা বিদেশী হওক উভয়ৰে নিমিত্তে, ভূলক্ৰমে কোনো কাৰ্য্য কৰা লোকৰ অৰ্থে একেটা বিধি হ’ব।
\v 30 কিন্তু স্বদেশীয় কি বিদেশীয় যি মানুহে কৰোঁ বুলি পাপ কৰিব, সি যিহোৱাক অপমান কৰা হ’ব; সেই মানুহক নিজ লোকবিলাকৰ মাজৰ পৰা উচ্ছন্ন কৰা হ’ব।
\v 31 কিয়নো সি যিহোৱাৰ বাক্য হেয় জ্ঞান কৰিলে, আৰু তেওঁৰ আজ্ঞা লঙ্ঘন কৰিলে; অৱশ্যে সেই মানুহক উচ্ছন্ন কৰা হ’ব, আৰু তাৰ দোষ তাৰ গাতে থাকিব।
\p
\v 32 আৰু ইস্ৰায়েলৰ সন্তানবিলাক যেতিয়া অৰণ্যত আছিল, তেতিয়া তেওঁবিলাকে বিশ্ৰাম দিনত এজনক খৰি বুটলা পালে।
\v 33 আৰু যিবিলাকে তাক খৰি বুটলা পাইছিল, তেওঁবিলাকে মোচি, হাৰোণ, আৰু গোটেি মণ্ডলীৰ আগলৈ তাক আনিলে।
\v 34 আৰু তেওঁবিলাকে তাক বন্ধ কৰি ৰাখিলে; কিয়নো তালৈ কি কৰা উচিত, সেয়ে ঠিককৈ প্ৰকাশিত হোৱা নাছিল।
\v 35 পাছে যিহোৱাই মোচিক কলে, সেই মানুহৰ প্ৰাণদণ্ড অৱশ্যে হ’ব লাগে; গোটেই মণ্ডলীয়ে তাক ছাউনিৰ বাহিৰলৈ নি শিল দলিয়াই বধ কৰিব।
\v 36 তেতিয়া, যিহোৱাই মোচিক আজ্ঞা দিয়াৰ দৰে, গোটেই মণ্ডলীয়ে তাক ছাউনিৰ বাহিৰলৈ লৈ গৈ, সি মৰাকৈ, তালৈ শিল দলিয়ালে।
\p
\v 37 পাছে যিহোৱাই মোচিক কলে,
\v 38 তুমি ইস্ৰায়েলৰ সন্তানবিলাকক কোৱা, তেওঁবিলাকক এই আজ্ঞা দিয়া; তেওঁবিলাকে পুৰুষানুক্ৰমে নিজ নিজ কাপোৰৰ চুকত আৰিবলৈ সূতাৰ থোপা সাজক, আৰু নিজ নিজ কাপোৰৰ চুকত লগাব লগীয়া থোপাত নীল বৰণীয়া ফিতা লগাওক।
\v 39 তোমালোকে যেন সেই থোপা দেখি, যিহোৱাৰ আজ্ঞাবোৰ সোঁৱৰণ কৰি পালন কৰা, আৰু নিজৰ যি মন আৰু চকুৰ পাছত চলি তোমালোকে ব্যভিচাৰী হৈছিলা, সেই মন আৰু চকুৰ পাছত যেন আৰু নচলা;
\v 40 কিন্তু মোৰ সকলো আজ্ঞা সোঁৱৰি পালন কৰি, নিজ ঈশ্বৰৰ উদ্দেশ্যে যেন পবিত্ৰ হোৱা, এই নিমিত্তে তোমালোকলৈ সেই থোপা হ’ব।
\v 41 তোমালোকৰ ঈশ্বৰ যিহোৱা হ’বৰ নিমিত্তে, যি জনাই তোমালোকক মিচৰ দেশৰ পৰা উলিয়াই আনিলে, ময়েই তোমালোকৰ সেই ঈশ্বৰ যিহোৱা; মই তোমালোকৰ ঈশ্বৰ যিহোৱা।
\s কোৰহৰ চক্ৰান্ত।
\c 16
\p
\v 1 পাছে লেবীৰ পৰিনাতি, কহাতৰ নাতিয়েক, যিচহৰৰ পুতেক কোৰহ, আৰু ৰূবেনৰ সন্তানবিলাকৰ মাজৰ, ইলিয়াবৰ পুতেক দাথন আৰু অবীৰাম, আৰু পেলতৰ পুতেক ওনে,
\v 2 ইস্ৰায়েলৰ সন্তানবিলাকৰ মাজৰ দুশ পঞ্চাশজন মণ্ডলীৰ অধ্যক্ষ আৰু সমাজ ভূক্ত নাম জ্বলা লোকক লগত লৈ, মোচিৰ বিৰুদ্ধে উঠিল।
\v 3 সিহঁতে মোচি আৰু বাৰোণৰ বিৰুদ্ধে গোট খাই তেওঁবিলাককক কলে, তোমালোকে তোমালোকৰ পদ বৰ বুলি মানিছা; কিয়নো গোটেই মণ্ডলীৰ প্ৰতিজনেই পবিত্ৰ, আৰু যিহূদা তেওঁবিলাকৰ মাজত আছে; তেন্তে তোমালোকে কিয় যিহোৱাৰ সমাজৰ ওপৰত নিজকে ওখ কৰিছা?
\v 4 তেতিয়া মোচিয়ে তাকে শুনি উবুৰি হৈ পৰিল।
\v 5 আৰু তেওঁ কোৰহক আৰু তাৰ গোটেই দলক কলে, যিহোৱাৰ লোক কোন, আৰু কোন পবিত্ৰ, যিহোৱাই তাক ৰাতিপুৱাই জনাব, আৰু তাক নিজৰ ওচৰ চপাব; তেওঁ যাকে মনোনীত কৰিব, তাকে নিজৰ ওচৰ চপাব।
\p
\v 6 হে কোৰহ, আৰু তোমাৰ গোটেই দল, এই কাম কৰা;
\p
\v 7 তোমালোকে আঙঠা-ধৰালৈ, তাত জুই দি কাইলৈ যিহোৱাৰ আগত তাৰ ওপৰত ধূপ দিবা। তাতে যিহোৱাই তাক মনোনীত কৰিব, সেই মানুহেই পবিত্ৰ হ’ব; হে লেবীয়া সন্তানবিলাক, তোমালোকে নিজকে বৰ বুলি মানিছা।
\p
\v 8 পাছে মোচিয়ে কোৰহক কলে, হে লেবীৰ সন্তানবিলাক, মোৰ কথা শুনা; |
\v 9 ইস্ৰায়েলৰ ঈশ্বৰে যে তোমালোকক ইস্ৰায়েলৰ মণ্ডলীৰ পৰা পৃথক কৰি, যিহোৱাৰ আবাসৰ দাস্যকৰ্ম্ম কৰিবলৈ, আৰু মণ্ডলীৰ আগত থিয় হৈ তাৰ পৰিচৰ্য্যা কৰিবলৈ নিজৰ ওচৰ চপাই ৰাখিছে, ই জানো তোমালোকৰ মানত সৰু কথা?
\p
\v 10 তেওঁ তোমাক, আৰু তোমাৰে সৈতে তোমাৰ ভাই লেবীৰ সন্তানবিলাকক নিজৰ ওচৰ চপাই ৰাখিছে, তথাপি তোমালোকে পুৰোহিতৰ বাবলৈকো চেষ্টা কৰিছা নে?
\p
\v 11 এতেকে তুমি আৰু তোমাৰ গোটেই দলে যিহোৱাৰ বিৰুদ্ধে গোট খাইছা; হাৰোণ নো কোন, যে তোমালোকে তেওঁৰ অহিতে বকিছা?
\p
\v 12 পাছে মোচিয়ে ইলিয়াবৰ পুতেক দাথনক আৰু অবিৰামক মাতিবলৈ মানুহ পঠালে; কিন্তু তেওঁবিলাকে কলে, আমি নাযাওঁ;
\p
\v 13 তুমি আমাক অৰণ্যত মাৰিবলৈ দুগ্ধমধু বোৱা দেশৰ পৰা আনিছা এয়ে জানো সৰপ কথা? তুমি সদায় আমাৰ ওপৰত অধিকাৰ কৰি থাকিবানে?
\p
\v 14 অকল এয়ে নহয়, তুমি আমাক দুগ্ধ মধু বোৱা দেশলৈ নিয়া নাই, আৰু শস্যৰ খেতি ও দ্ৰাক্ষাবাৰীৰো অধিকাৰ দিয়া নাই; তুমি এই লোকবিলাকক অন্ধ কৰিবা নে? আমি নাযাওঁ।
\p
\v 15 তাতে মোচিয়ে অতিশয় ক্ৰুদ্ধ হৈ যিহোৱাক জনালে, বোলে, ইহঁতৰ উপহাৰ গ্ৰহণ নকৰিবা; মই ইহঁতৰ পৰা এটা গাধও লোৱা নাই, আৰু ইহঁতৰ এজনকো দুখ দিয়া নাই।
\p
\v 16 পাছে মোচিয়ে কোৰহক কলে, তুমি আৰু তোমাৰ গোটেই দল কাইলৈ হাৰোণে সৈতে যিহোৱাৰ আগত উপস্থিত হ’বা।
\v 17 তোমালোকে প্ৰতিজনে আঙঠা-ধৰালৈ তাৰ ওপৰত ধূপ দি, নিজ নিজ আঙঠা-ধৰা যিহোৱাৰ আগতলৈ আনিবা; দুশ পঞ্চাশ আঙঠা-ধৰা আগ কৰিবা; তুমি আৰু হাৰোনেও নিজ নিজ আঙঠা-ধৰা ল’বা।
\v 18 পাছে তেওঁবিলাক প্ৰতিজনে নিজ নিজ আঙঠা-ধৰা লৈ, তাৰ ওপৰত জুই ৰাখি, ধূপ দি, মোচি আৰু হাৰোণৰ লগত সাক্ষাৎ কৰা তম্বুৰ দুৱাৰ মুখত থিয় হ’ল।
\v 19 আৰু কোৰহে সাক্ষাৎ কৰা তম্বুৰ দুৱাৰৰ ওচৰত তেওঁবিলাকৰ অহিতে গোটেই মণ্ডলীকে গোট খুৱালে; তেতিয়া যিহোৱাৰ প্ৰতাপ গোটেই মণ্ডলীলৈ প্ৰকাশিত হ’ল।
\p
\v 20 পাছে যিহোৱাই মোচি আৰু হাৰোণক কলে,
\v 21 তোমালোক এই মণ্ডলীৰ মাজৰ পৰা বেলেগ হোৱা; মই এক নিমিষতে ইবিলাকক সংহাৰ কৰোঁ।
\v 22 তাতে তেওঁবিলাকে উবুৰি হৈ পৰি কলে, হে ঈশ্বৰ, এজনে পাপ কৰাত তোমাৰ কুপ জানো গোটেই মণ্ডলীৰ ওপৰত হ’ব লাগে?
\v 23 তেতিয়া ।যিহোৱাই মোচিক কলে, তুমি মণ্ডলীক কোৱা,
\v 24 তোমালোক কোৰহ, দাথন, আৰু অবীৰামৰ বসতিৰ ঠাইৰ চাৰিওফালৰ পৰা গুচি যোৱা।
\v 25 তাতে মোচি উঠি দাথছন আৰু অবীৰামৰ ওচৰলৈ গ’ল, আৰু ইস্ৰায়েলৰ বৃদ্ধবিলাক তেওঁৰ পাছে পাছে গ’ল।
\v 26 পাছে তেওঁ মণ্ডলী কলে, বিনয় কৰোঁ, তোমালোকে এই দুষ্ট মানুহবোৰৰ তম্বুৰ ওচৰৰ পৰা আঁতৰি যোৱা, আৰু ইহঁতৰ একো বস্তু নুচুবা; নহ’লে ইহঁতৰ পাপ সমূহত বিনষ্ট হ’বা।
\v 27 তাতে তেওঁবিলাকে কোৰহ, দাথন, আৰু অবীৰামৰ বসতিৰ ঠাইৰ চাৰিওফালৰ পৰা আঁতৰি গ’ল, কিন্তু দাথন আৰু অবীৰাম ওলাই নিজ নিজ ল’ৰা-তিৰোতাই সৈতে নিজ নিজ দুৱাৰ-মুখত থিয় হ’ল।
\v 28 পাছে মোচিয়ে কলে, এই সকলো কাৰ্য্য কৰিবলৈ মোক যে, যিহোৱাই পঠালে, তাক ইয়াৰ দ্বাৰাই জানিবলৈ পাবা। কিয়নো মই নিজ ইচ্ছাৰে তাক কৰা নাই।
\v 29 আন মানুহবিলাক যি মৰণেৰে মৰে, এই মানুহ যদি তেনে মৰণেৰে মৰে বা মানুহবিলাকলৈ যেনে আপদ ঘটে, এই মানুহবিলাকলৈকো যদি তেনে আপদ ঘটে, তেন্তে যিহোৱাই মোক পঠোৱা নাই;
\v 30 কিন্তু যিহোৱাই যদি নতুন কাৰ্য্য কৰে, আৰু যদি পৃথিৱীয়ে নিজ মুখ মেলি ইহঁতক, আৰু ইহঁতৰ সকলোকে গ্ৰাস কৰে, আৰু ইহঁত জীয়াই জীয়াই চিয়োললৈ নামি যায়,তেন্তে ইহঁতে যে যিহোৱাক হেয়জ্ঞান কৰিলে, তাক তোমালোকে জানিবলৈ পাবা।
\v 31 পাছে মোচিয়ে এইবোৰ কথা কৈ শেষ কৰা মাত্ৰকে, সিহঁতৰ তলত থকা মাটি ফাটিল,
\v 32 আৰু পৃথিৱীয়ে নিজ মুখ মেলি সিহঁতক আৰু সিহঁতৰ পৰিয়ালবোৰক আৰু কোৰহৰ আটাই মানুহক আৰু সিহঁতৰ সৰ্ব্বস্ব গ্ৰাস কৰিলে।
\v 33 এইদৰে সিহঁত আৰু সিহঁতৰ লগৰ সকলোৱেই জীয়াই জীয়াই চিয়োললৈ নামি গ’ল; আৰু পৃথিৱী সিহঁতৰ ওপৰত জাপ খাই পৰিলত, সিহঁত সনাজৰ মাজৰ পৰা লুপ্ত হ’ল।
\v 34 তাতে সিহঁতৰ চাৰিওফালে থকা গোটেই ইস্ৰায়েলে সিহঁতৰ চিঞৰ শুনি পলাল; কিয়নো তেওঁ-বিলাকে কৈছিল, পৃথিৱীয়ে কিজানি আমাকো গ্ৰাস কৰিব।
\v 35 পাছে যিহোৱাৰ পৰা অগ্নি ওলাই ধূপ উৎসৰ্গ কৰা সেই দুশ পঞ্চাশ জনক গ্ৰাস কৰিলে।
\p
\v 36 পাছে যিহোৱাই মোচিক কলে, তুমি হাৰোণৰ পুত্ৰ ইলিয়াজৰ পুৰোহিতক অগ্নিয়ে গ্ৰাস কৰা ঠাইৰ পৰা এই সকলো আঙঠা ধৰা তুলি নিবলৈ,
\v 37 আৰু তাৰ জুই দূৰৈত সিচৰিত কৰি পেলাই দিবলৈ কোৱা; কিয়নো সেইবোৰ আঙঠাধৰা পবিত্ৰ।
\v 38 নিজৰ প্ৰাণৰ বিৰুদ্ধে পাপ কৰা সেই লোকবিলাকৰ আঙঠা ধৰাবোৰ পিতাই যজ্ঞ-বেদি ঢাকিবৰ নিমিত্তে লোকবিলাকে পতা কৰক; কিয়নো সিহঁতে সেইবোৰ যিহোৱাৰ আগত উৎসৰ্গ কৰিলে; এইদেতুকে সেইবোৰ পবিত্ৰ; আৰু সেইবোৰ ইস্ৰায়েলৰ সন্তানবিলাকলৈ চিন হ’ব।
\v 39 তাতে সেই গ্ৰাসিত লোকবিলাকে উৎসৰ্গ কৰা পিতলৰ আঙঠা ধৰাবোৰ ইলিয়াজৰ পুৰোহিতে নিলে,
\v 40 আৰু মোচিৰ দ্বাৰাই যিহোৱাই দিয়া আজ্ঞা অনুসাৰে, ইস্ৰায়েলৰ সন্তানবিলাকৰ সোঁৱৰণৰ অৰ্থে, অৰ্থাৎ হাৰোণৰ বংশৰ বাহিৰে আন বংশৰ কোনো মানুহ যেন যিহোৱাৰ আগত ধূপ উৎসৰ্গ কৰিবৰ নিম্তেত ওচৰ নাচাপে, আৰু কোৰহৰ ও তাৰ দলৰ নিচিনা নহয়, এই নিমিত্তে সেইবোৰ পিতাই যজ্ঞ-বেদিৰ ঢাকনিৰ অৰ্থে পতা কৰা হ’ল।
\p
\v 41 তথাপি পাছদিনা ইস্ৰায়েলৰ সন্তানবিলাকৰ গোটেই মণ্ডলীয়ে মোচি আৰু হাৰোণৰ বিৰুদ্দে বকি কলে, তোমালোকেই যিহোৱাৰ প্ৰজাবিলাকক বধ কৰিলা।
\v 42 পাছে মণ্ডলীয়ে মোচি আৰু হাৰোণৰ বিৰুদ্ধে গোট খালত, তেওঁবিলাকে সাক্ষাৎ কৰা তম্বুলৈ মুখ ঘূৰাই দেখিলে, যে, মেঘে তাক ঢাকিছে আৰু যিহোৱাৰ প্ৰতাপ প্ৰকাশিত হৈছে।
\v 43 তেতিয়া মোচি আৰু হাৰোণ সাক্ষাৎ কৰা তম্বুৰ আগলৈ গ’ল।
\v 44 তাতে যিহোৱাই মোচিক কলে,
\v 45 তোমালোকে এই মণ্ডলীৰ মাজৰ পৰা আঁতৰি যোৱা, মই এক মিনিষতে ইহঁতক সংহাৰ কৰোঁ; তেতিয়া তেওঁবিলাক উবুৰি হৈ পৰিল।
\v 46 পাছে মোচিয়ে হাৰোণক কলে, তোমাৰ আঙঠা ধৰা লোৱা, আৰু যজ্ঞ-বেদিৰ ওপৰৰ পৰা জুই লৈ তাত ধূপ দি, শীঘ্ৰে মণ্ডলীৰ গুৰিলৈ লৈ যোৱা, আৰু তেওঁবিলাকক প্ৰায়শ্চিত্ত কৰা; কিয়নো যিহোৱাৰ আগৰ পৰা ক্ৰোধ বাহিৰ হোৱাত মহামাৰী আৰম্ভ হ’ল।
\v 47 তাতে হাৰোণে মোচিৰ আজ্ঞা অনুসাৰে আঙঠা ধৰা লৈ, সমাজৰ মাজলৈ লৰি গ’ল; তেতিয়া চোৱা, তেওঁবিলাকৰ মাজত মহামাৰী আৰম্ভ হৈছে; তাতে তেওঁ ধূপ দি লোকবিলাকক প্ৰায়শ্চিত্ত কৰিলে;
\v 48 আৰু মৰা ও জীয়া লোকবিলাকৰ মাজত তেওঁ থিয় হোৱাত, মহামাৰী নিবাৰণ হ’ল।
\v 49 যিবিলাক লোক কোৰহৰ দোষত মৰিছিল, সেইবিলাকৰ বাহিৰে চৌদ্ধ হাজাৰ সাত শ লোক এই মহামাৰীত মৰিল।
\v 50 পাছে মহামাৰী নিবাৰণ হ’লত, হাৰোণ সাক্ষাৎ কৰা তম্বুৰ দুৱাৰ মুখলৈ মোচিৰ গুৰিলৈ উলটি আহিল।
\s হাৰোণৰ পৌৰহিত্যৰ প্ৰমাণ দেখুউৱা।
\c 17
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক কথা কৈ তেওঁবিলাকৰ পিতৃ-বংশৰ অধ্যক্ষবিলাকৰ পৰা এক এক পিতৃ-বংশৰ নিমিত্তে এডাল এডাল লাখুটি, এইদৰে বাৰডাল লাখুটি লোৱা, আৰু প্ৰত্যেকৰ লাখুটিত তেওঁৰ নাম লিখা।
\v 3 আৰু লেবীৰ লাখুটিত হাৰোণৰ নাম লিখা; কিয়নো তেওঁবিলাকৰ প্ৰত্যেক পিতৃ-বংশৰ মুখ্যলোকৰ নিমিত্তে এডাল এডাল লাখুটি হ’ব।
\v 4 আৰু সাক্ষাৎ কৰা তম্বুত যি ঠাইত মই তোমালোকেৰে সৈতে সাক্ষাৎ হওঁ, সেই ঠাইতে সাক্ষ্য-ফলিৰ চন্দুকৰ আগত সেই সকলোকে থবা।
\v 5 পাছে মোৰ মনোনীত লোকৰ লাখুটিত কলি ধৰিব; তাতে ইস্ৰায়েলৰ সন্তানবিলাকে তোমালোকৰ বিৰুদ্ধে বকা বকনি মোৰ ওচৰৰ পৰা মই দূৰ কৰিম।
\v 6 পাছে মোচিয়ে ইস্ৰায়েলৰ সন্তানবিলাকক এই সকলো কলত, তেওঁবিলাকৰ অধ্যক্ষবিলাকৰ প্ৰতিজনে নিজ নিজ পিতৃ-বংশৰ নিমিত্তে এডাল এডাল লাখুটি, এইদৰে বাৰডাল লাখুটি তেওঁক দিলে; আৰু হাৰোণৰ লাখুটি তেওঁবিলাকৰ লাখুটিবোৰৰ মাজত আছিল।
\v 7 তাতে মোচিয়ে সেই সকলো লাখুটি লৈ, সাক্ষ্য-ফলি থকা তম্বুত যিহোৱাৰ আগত থলে।
\v 8 আৰু পাছদিনা মোচিয়ে সাক্ষ্য-ফলি থকা তম্বুত সোমাই দেখিলে, যে, লেবী বংশৰ নিমিত্তে লোৱা হাৰোণৰ লাখুটিত কুঁহি ওলাই কলি ধৰি ফুলিল, আৰু বাদামৰ পকা গুটি লাগিল।
\v 9 তেতিয়া মোচিয়ে যিহোৱাৰ সন্মূখৰ পৰা সেই সকলো লাখুটি উলিয়াই ইস্ৰায়েলৰ সন্তানবিলাকৰ আগলৈ আনিলে, আৰু তেওঁবিলাক প্ৰতিজনে চাই চাই নিজ নিজ লাখুটি ললে।
\v 10 পাছে যিহোৱাই মোচিক কলে, এই বিদ্ৰোহ আচৰণ কৰা সন্তানবিলাকৰ বিৰুদ্ধে চিন থাকিবৰ নিমিত্তে তুমি হাৰোণৰ লাখুটিডাল পুনৰায় সাক্ষ্য-ফলিৰ চম্দুকৰ আগত ৰাখা; তাতে, তেওঁবিলাক নমৰিবৰ নিমিত্তে, মোৰ বিৰুদ্ধে হোৱা তেওঁবিলাকৰ বকনি নাইকিয়া কৰিবা।
\v 11 তেতিয়া মোচিয়ে সেইদৰেই কৰিলে; যিহোৱাই আজ্ঞা দিয়াৰ দৰেই তেওঁ কাৰ্য্য কৰিলে।
\p
\v 12 পাছে ইস্ৰায়েলৰ সন্তানবিলাকে মোচিক কলে, চাওক, আমি মৰিলোঁ, আমি বিনষ্ট হলোঁ, আমি সকলোৱেই বিনষ্ট হলোঁ।
\v 13 যি কোনো লোক ওচৰ চাপে, যি কোনো লোক যিহোৱাৰ আবাসৰ ওচৰ চাপে, সিয়েই মৰা পৰে, আমি সকলোৱেই মৰা পৰিম নেকি?
\s লেবীয়াবিলাকে কৰিবলগীয়া কাৰ্য্য, আৰু পাবলগীয়া ভাগ।
\c 18
\p
\v 1 পাছে যিহোৱাই হাৰোণক কলে, তুমি আৰু তোমাৰে সৈতে তোমাৰ পিতৃ-বংশই পবিত্ৰস্থানত হোৱা অপৰাধৰ ভাৰ ববা, আৰু তুমিও তোমাৰে সৈতে তোমাৰ পুত্ৰবিলাকে পুৰোহিত পদত হোৱা অপৰাধৰ ভাৰ ববা।
\v 2 আৰু তোমাৰ ভাই লেবী ফৈদ, অৰ্থাৎ তোমাৰ পিতৃ ফৈদক লগত আনিবা; তেওঁবিলাকে তোমাৰ লগ লৈ, তোমাৰ পৰিচৰ্য্যা কৰিব লাগে, কিন্তু তুমি আৰু তোমাৰে সৈতে তোমাৰ পুত্ৰবিলাকে সাক্ষ্য-ফলি থকা তম্বুৰ আগত থাকিবা।
\v 3 আৰু তেওঁবিলাকে তোমাৰ আৰু গোটেই তম্বুৰ কৰিব লগীয়া কাৰ্য্য কৰিব; কিন্তু তেওঁবিলাক আৰু তোমালোক মৰা নপৰিবৰ নিমিত্তে, তেওঁবিলাক পবিত্ৰস্থানৰ বস্তুৰ আৰু যজ্ঞ-বেদিৰ ওচৰলৈ নাযাব।
\v 4 তেওঁবিলাকে তোমাৰ লগ লৈ সাক্ষাৎ কৰা তম্বুৰ আটাই দাস্যকৰ্ম্মৰ সম্বন্ধে যি কৰিব লাগে, অৰ্থাৎ কৰা তম্বুৰ সেই কাৰ্য্য কৰিব, আন বংশৰ কোনো মানুহ তোমালোকৰ ওচৰ নাচাপিব।
\v 5 আৰু ইস্ৰায়েলৰ সন্তানবিলাকলৈ যেন আৰু ক্ৰোধ নহয় এই নিমিত্তে তোমালোকে পবিত্ৰস্থানৰ আৰু যজ্ঞ-বেদিৰ কৰিব লগীয়া কাৰ্য্য কৰিবা।
\v 6 আৰু চোৱা, মই ময়েই তোমালোকৰ ভাই লেবীয়াবিলাকক ইস্ৰায়েলৰ সন্তানবিলাকৰ মাজৰ পৰা গ্ৰহণ কৰিলোঁ, সাক্ষাৎ কৰা তম্বুৰ দাস্যকৰ্ম্ম কৰিবৰ অৰ্থে, যিহোৱাৰ উদ্দেশ্যে তেওংবিলাকক তোমালোকলৈ দান দিয়া হ’ল।
\v 7 এই হেতুকে তুমি আৰু তোমাৰে সৈতে তোমাৰ পুত্ৰবিলাকে যজ্ঞ-বেদি সম্বন্ধীয় সকলো বিষয়ত আৰু প্ৰভেদক বস্ত্ৰৰ ভিতৰৰ সকলো বিষযত নিজ নিজ পুৰোহিত পদৰ কৰিবলগীয়া কাৰ্য্য কৰিবা, তোমালোকে দাস্যকৰ্ম্ম কৰিবা, মই দান স্বৰূপেই পুৰোহিত পদৰ কাৰ্য্য তোমালোকক দিলোঁ; কিন্তু আন বংশৰ যি কোনো লোক ওচৰ চাপিব, তাৰ প্ৰাণদণ্ড হ’ব।
\p
\v 8 পাছে যিহোৱাই হাৰোণক কলে, চোৱা, মোৰ উত্তোলনীয় নৈবেদ্য অৰ্থাৎ ইস্ৰায়েলৰ সন্তানবিলাকৰ সকলো পবিত্ৰীকৃত বস্তুৰ মাজৰ পৰা অনা মোৰ উত্তোলনীয় নৈবেদ্যবোৰ ৰাকিবলৈ দিলোঁ; মই তোমাক আৰু তোমাৰ পুত্ৰবিলাকক অংশ স্বৰূপে সেই সকলোকে তোমালোকক দিলোঁ তোমালোকে সেইবোৰ পাবলৈ চিৰস্থায়ী বিধি হ’ব।
\v 9 অগ্নিত নিদিয়াকৈ ৰখা অতি পবিত্ৰ বস্তুৰ মাজৰ এই আটাইবোৰ তোমাৰ হ’ব; মোৰ উদ্দেশ্যে অনা তেওঁবিলাকৰ প্ৰত্যেক ভক্ষ্য নৈবেদ্য, প্ৰত্যেক পাপৰ্থক বলি, আৰু প্ৰত্যেক দোষাৰ্থক বলি, এই সকলো উপহাৰ তোমাৰ আৰু তোমাৰ পুত্ৰবিলাকৰ পক্ষে অতি পবিত্ৰ হ’ব।
\v 10 তুমি সেইবোৰ অতি পবিত্ৰ বস্তু বুলি খাবা; প্ৰতিজন পুৰুষে সেইবোৰ খাব; সেইবোৰ তোমাৰ পক্ষে পবিত্ৰ হ’ব।
\v 11 আৰু এইবোৰ তোমাৰ হ’ব, অৰ্থাৎ ইস্ৰায়েলৰ সন্তানবিলাকে দান দিয়া সকলো উত্তোলনীয় নৈবেদ্য আৰু তেওঁবিলাকৰ সকলো দোলনীয় নৈবেদ্য; চিৰ কালৰ অধিকাৰৰ অৰ্থে মই তোমাৰ আৰু তোমাৰে সৈতে তোমাৰ পো-জীবিলাকক সেইবোৰ দিলোঁ; তোমাৰ বংশৰ সকলো শুচি লোকে সেইবোৰ ভোজন কৰিব পাৰিব।
\v 12 তেওঁবিলাকে সকলো উত্তম তেল উত্তম দ্ৰাক্ষা ৰস, আৰু শস্য আদিৰ যি যি আগভাগ যিহোৱাৰ উদ্দেশ্যে দিব, সেইবোৰ মই তোমাক দিলোঁ।
\v 13 তেওঁবিলাকৰ ভূমিত উৎপন্ন হোৱা ফল আদিৰ প্ৰথমে পকা যি ভাগ তেওঁবিলাকে যিহোৱাৰ উদ্দেশ্যে আনিব, সিও তোমাৰেই হ’ব; তোমাৰ বংশৰ সকলো শুচিলোকে তাক ভোজন কৰিব পাৰিব।
\v 14 ইস্ৰায়েলৰ মাজত বৰ্জ্জিত কৰি দিয়া সকলো বস্তু তোমাৰেই হ’ব।
\v 15 মানুহ হওক বা পশু হওক, সকলো প্ৰাণীৰ মাজত গৰ্ভভেদ কৰি প্ৰথমে ওলোৱা যিবোৰক তেওঁবিলাকে যিহোৱাৰ অৰ্থে আগ কৰিব, সেই সকলো তোমাৰেই হ’ব; কিন্তু মানুহৰ প্ৰথমে জন্মাক তুমি অৱশ্যে মুকলাই দিবা, আৰু অশুচি পশুৰ প্ৰথমে জগাকো তুমি মুকলাই দিবা।
\v 16 সেইবিলাকৰ মাজৰ এমাহ বয়সৰে পৰা মুকলাই দিব লগা প্ৰতিজনক পবিত্ৰস্থানৰ চেকল অনুসাৰে, তুমি নিৰূপণ কৰাৰ দৰে পাঁচ চেকল ৰূপলৈ মুকলাই দিবা; বিশ গেৰাই এক চেকল হয়।
\v 17 কিন্তু গৰুৰ, বা মেৰৰ বা ছাগলীৰ প্ৰথমে জগাক তুমি মুকলাই নিদিবা, সেইবোৰ পবিত্ৰ; তুমি যজ্ঞ-বেদিৰ ওপৰত সেইবোৰৰ তেজ ছটিয়াবা আৰু যিহোৱাৰ উদ্দেশ্যে সুঘ্ৰাণৰ অৰ্থে অগ্নিকৃত উপহাৰৰ নিমিত্তে সেইবোৰৰ তেল দগ্ধ কৰিবা।
\v 18 পাছে সেইবোৰৰ মঙহ তোমাৰ হ’ব; দোলনীয় নৈবেদ্যৰ অৰ্থে দিয়া আমঠু আৰু সোঁ পাছ পিৰাটো যেনেকৈ তোমাৰ হয়, তেনেকৈ সেইবোৰৰ মঙহো তোমাৰ হ’ব।
\v 19 ইস্ৰায়েলৰ সন্তানবিলাকে যিহোৱাৰ উদ্দেশ্যে উৎসৰ্গ কৰা পবিত্ৰ বস্তুৰ মাজৰ আটাই উত্তোলনীয় নৈবেদ্য তোমাক আৰু তোমাৰে সৈতে তোমাৰ পো-জীবিলাকক চিৰ কালৰ অধিকাৰৰ অৰ্থে দিলোঁ; তোমাৰ আৰু তোমাৰ সৈতে তোমাৰ বংশৰ পক্ষে এয়ে যিহোৱাৰ সাক্ষাতে লোণৰ চিৰস্থায়ী নিয়মৰ চিন হ’ব।
\v 20 পাছে যিহোৱাই হাৰোণক কলে, তেওঁবিলাকৰ মাটিত তোমাৰ কোনো অধিকাৰ নাথাকিব, আৰু তেওঁবিলাকৰ মাজত তুমি কোনো ভাগ নাপাবা; ইস্ৰায়েলৰ সন্তানবিলাকৰ মাজত তোমাৰ ভাগ আৰু আধিপত্য ময়েই।
\p
\v 21 আৰু চোৱা, লেবীৰ সন্তানবিলাকে কৰা দাস্যকৰ্মৰ, সাক্ষাৎ কৰা তম্বুৰ কাৰ্য্যৰ বেচ স্বৰূপে মই তেওঁবিলাকৰ আধিপত্যৰ অৰ্থে ইস্ৰায়েলৰ মাজৰ আটাই দশম ভাগ দিলোঁ।
\v 22 আৰু ইস্ৰায়েলৰ সন্তানবিলাকে পাপ বৈ যেন নমৰে এই নিমিত্তে এতিয়াৰ পৰা তেওঁবিলাকে সাক্ষাৎ কৰা তম্বুৰ ওচৰ চাপিব নালাগে।
\v 23 কিন্তু লেবীয়াবিলাকেই সাক্ষাৎ কৰা তম্বুৰ দাস্যকৰ্ম্ম কৰিব, আৰু তেওঁবিলাকে নিজ নিজ অপৰাধৰ ভাৰ বব; এয়ে তোমালোকৰ পুৰুষানুক্ৰমে পালন কৰিব লগীয়া চিৰস্থায়ী বিধি; আৰু ইস্ৰায়েলৰ সন্তানবিলাকৰ মাজত তেওঁবিলাকে কোনো অধিকাৰ নাপাব।
\v 24 কিয়নো ইস্ৰায়েলৰ সন্তানবিলাকে যিহোৱাৰ উদ্দেশ্যে উত্তোলনীয় উপহাৰ স্বৰূপে যি দশম ভাগ উৎসৰ্গ কৰিব, তাকে মই লেবীয়াবিলাকৰ আধিপত্যৰ অৰ্থে দিলোঁ; এই নিমিত্তে তেওঁবিলাকক কলোঁ, ইস্ৰায়েলৰ সন্তানবিলাকৰ মাজত তেওঁবিলাকে কোনো অধিকাৰ নাপাব।
\p
\v 25 পাছে যিহোৱাই মোচিক কলে,
\v 26 তুমি লেবীয়াবিলাকক কোৱা, তেওঁবিলাকক এই আজ্ঞা দিয়া, মই তোমালোকৰ আধিপত্যৰ অৰ্থে ইস্ৰায়েলৰ সন্তানবিলাকৰ পৰা যি দশম ভাগ তেওঁবিলাকক দিলোঁ, তাক যেতিয়া তোমালোকে ইস্ৰায়েলৰ সন্তানবিলাকৰ পৰা গ্ৰহণ কৰিবা, তেতিয়া তোমালোকে যিহোৱাৰ উদ্দেশ্যে উত্তোলনীয় উপহাৰ স্বৰূপে সেই দশম ভাগৰো দশম ভাগ উৎসৰ্গ কৰিবা।
\v 27 তোমালোকে সেই উপহাৰ মৰণা মৰা ঠাইৰ শস্য আৰু কুণ্ড পূৰ কৰা দ্ৰাক্ষাৰস যেন বুলি তোমালোকৰ পক্ষে গণিত হ’ব।
\v 28 তোমালোকে ইস্ৰায়েলৰ সন্তানবিলাকৰ পৰা যি দশম ভাগ গ্ৰহণ কৰিবা, তাৰ পৰা তোমালোকেও এইদৰে যিহোৱাৰ উদ্দেশ্যে উত্তোলনীয় উপহাৰ উৎসৰ্গ কৰিবা; তাৰ পৰা যিহোৱাৰ উদ্দেশ্যে দিয়া সেই উত্তোলনীয় উপহাৰ তোমালোকে হাৰোণ পুৰোহিতক দিবা।
\v 29 যিহোৱাই পাব লগা এই সকলো উত্তোলনীয় উপহাৰ তোমালোকে লোৱা দানৰ পৰাই উৎসৰ্গ কৰিবা, অৰ্থাৎ তাৰ সকলো উত্তম ভাগৰ পৰা পবিত্ৰীকৃত ভাগ উৎসৰ্গ কৰিবা।
\v 30 এই হেতুকে তুমি তেওঁবিলাকক কোৱা, তোমালোকে যেতিয়া তাৰ পৰা উত্তম ভাগ উত্তোলনীয় উপহাৰ স্বৰূপে উৎসৰ্গ কৰিবা, তেতিয়া সেয়ে লেবীয়াবিলাকৰ পক্ষে মৰণা মৰা ঠাইত মৰা শস্য, আৰু কুণ্ডৰ পৰা উলিওৱা দ্ৰাক্ষাৰস যেন গমিত হ’ব।
\v 31 তোমালোকে আৰু তোমালোকৰ পৰিয়ালহিলাকে যেই সেই ঠাইত তাক ভোজন কৰিবা; কিয়নো সেয়ে সাক্ষাৎ কৰা তম্বুত কৰা তোমালোকৰ কাৰ্য্যৰ নিমিত্তে তোমালোকৰ বেচ স্বৰূপ হ’ব।
\v 32 আৰু তাৰ পৰা তাৰ উত্তম ভাগ উত্তোলনীয় উপহাৰস্বৰূপে উৎসৰ্গ কৰিলে, তাৰ কাৰণে পাপৰ ভাৰ নববা, আৰু মৰা নপৰিবৰ নিমিত্তে ইস্ৰায়েলৰ সন্তানবিলাকৰ পবিত্ৰ বস্তু অপবিত্ৰ নকৰিবা।
\s অশুচিতা-নাশক জলৰ বিধি।
\c 19
\p
\v 1 পাছে যিহোৱাই মোচি আৰু হাৰোণক কলে,
\v 2 যিহোৱাই আজ্ঞা দিয়া ব্যৱস্থাৰ বিধি এই, ইস্ৰায়োলৰ সন্তানবিলাকক, নিখুঁত, নিঘুণ আৰু যুৱলি মোলোৱা ৰাঙলী চেঁউৰি গৰু এজনী তোমাৰ গুৰিলৈ আনিবলৈ আজ্ঞা দিয়া।
\v 3 পাছে তোমালোকে তাইক ইলিয়াজৰ পুৰোহিতক দিবা, আৰু তেওঁ তাইক ছাউনিৰ বাহিৰলৈ নিব, আৰু তেওঁৰ সাক্ষাতে কোনোৱে তাইক বধ কৰিব।
\v 4 পাছে ইলিয়াজৰ পুৰোহিতে নিজ আঙুলিৰে তাৰ কিছু তেজ লৈ, সাক্ষাৎ কৰা তম্বুৰ আগলৈ সাত বাৰ ছটিয়াব;
\v 5 পাছে তেওঁৰ সাক্ষাতে সেই গৰুজনী কোনোৱে দগ্ধ কৰিব; তাইৰ গোবৰে সৈতে তাইৰ ছাল, মঙহ, তেজ দগ্ধ কৰিব;
\v 6 পাছে পুৰোহিতে এডোখৰ এৰচ কাঠ, একোঁচা এচোৰ বন, আৰু অলপ ৰঙা নোম লৈ, গৰুজনী পোৰা জুইৰ মাজত পেলাই দিব।
\v 7 তাৰ পাছত পুৰোহিতে নিজ কাপোৰ ধুব, আৰু গা ধুব, পাছে ছাউনিত সোমাব পাৰিব; তথাপি পুৰোহিত সন্ধ্যালৈকে অশুচি হৈ থাকিব।
\v 8 আৰু যিজনে গৰুজনীক পুৰিব, সিও পানীত নিজ কাপোৰ ধুব, গা ধুব আৰু সন্ধ্যালৈকে অশুচি হৈ থাকিব।
\p
\v 9 পাছে কোনো শুচি লোকে সেই গৰুজনীৰ ছাই গোটাই, ছাউনিৰ বাহিৰত কোনো শুচি ঠাইত ৰাখিব, তাক ইস্ৰায়েলৰ সন্তানবিলাকৰ মণ্ডলীৰ কাৰণে অশুচিতা-নাশক জলৰ নিমিত্তে ৰখা যাব; সেয়ে পাপৰ্থক বলি।
\v 10 আৰু যি মানুহে গৰুজনীৰ ছাই গোটাব, সিও নিজৰ কাপোৰ ধুব, আৰু সন্ধ্যালৈকে অশুচি হৈ থাকিব। এয়ে ইস্ৰায়েলৰ সন্তানবিলাকৰ আৰু তেওঁবিলাকৰ মাজত প্ৰবাস কৰা বিদেশীৰো পালন কৰিবলগা চিৰস্থায়ী বিধি।
\v 11 যি কোনোৱে মৰা মানুহৰ শৱ চুব, সি সাত দিন অশুচি হৈ থাকিব।
\v 12 সি তৃতীয় দিনা আৰু সপ্তমদিনা তাৰ দ্বাৰাই নিজকে শুচি কৰিব, তাৰ পাছে শুচি হ’ব; কিন্তু যদি তৃতীয় দিনা আৰু সপ্তম দিনা নিজকে শুচি নকৰে, তেন্তে শুচি নহ’ব।
\v 13 যি কোনোৱে মৰা মানুহৰ শৱ চুই নিজকে শুচি নকৰিব, সি যিহোৱাৰ আবাস অশুচি কৰা হ’ব; সেই মানুহক ইস্ৰায়েলৰ মাজৰ পৰা উচ্ছন্ন কৰা হ’ব; কিয়নো তাৰ ওপৰত অশুচিতা নাশক জল নছটিওৱাত সি অশুচি; তাৰ অশুচিতা তাত লাগি আছে।
\v 14 যেতিয়া কোনো মানুহ তম্বুৰ ভিতৰত মৰব,ত তেতিয়া এই নিয়ম চলিব, সেই তম্বুৰ ভিতৰত সোমোৱা সকলো মানুহ, আৰু তম্বুৰ ভিতৰত থকা সকলো মানুহ সাত দিন অশুচি হৈ থাকিব।
\v 15 আৰু ৰছীৰে বন্ধা ঢাকনি নথকা সকলো মুকলি পাত্ৰ অশুচি হ’ব।
\v 16 আৰু যি কোনো লোকে মুকলি ঠাইত তৰোৱালত হত হোৱা বা এনেই মৰা লোকৰ শৱ, নাইবা নৰা মানুহৰ হাড়, বা মৈদাম চুব, সি সাত দিন অশুচি হৈ থাকিব।
\v 17 আৰু সেই অশুচি মানুহৰ নিমিত্তে পাপাৰ্থক বলিৰ সেই পোৰা ছাইৰ কিছু পাত্ৰত ৰাখি, তাৰ ওপৰত ভুমুকৰ পানী দিয়া যাব।
\v 18 পাছে কোনো শুচি মানুহে একোঁচা এচোব বন লৈ, সেই পানীত জুবুৰীয়াই, সেই তম্বুৰ ওপৰত, আৰু ততাত থকা সকলো বস্তুৰ আৰু আটাই প্ৰাণীৰ ওপৰত আৰু হাড়, বা হত হোৱা বা এনেই মৰা লোকৰ শৱ, নাইবা মাদাম স্পৰ্শ কৰা মানুহৰ ওপৰতো তাক ছটিয়াব।
\v 19 সেই শুচি লোকে তৃতীয় দিনা আৰু সপ্তম দিনা সেই অশুচি লোকৰ ওপৰত সেই জল ছটিয়াব; পাছে সপ্তম দিনা সি তাক শুচি বুলি ক’ব; তাতে সেই মানুহে নিজৰ কাপোৰ ধুব, আৰু পানীত গা ধুব পাছে সন্ধ্যা সময়ত শুচি হ’ব।
\v 20 কিন্তু যি মানুহে অশুচি হৈয়ো নিজকে শুচি নকৰিব, সেই মানুহক সমাজৰ পৰা উচ্ছন্ন কৰা হ’ব; কিয়নো সি যিহোৱাৰ পবিত্ৰস্থান অশুচি কৰিলে; তাৰ ওপৰত অশুচিতা-নাশক জল ছটিওৱা নহ’ল; সি অশুচি।
\v 21 এয়ে তেওঁবিলাকে পালন কৰিব লগীয়া চিৰস্থায়ী বিধি হ’ব। আৰু যি জনে অশুচিতা-নাশক জল ছটিয়াব, সি নিজৰ কাপোৰ ধুব; আৰু যি জনে সেই অশুচিতা-নাশক জল চুব সিও সন্ধ্যালৈকে অশুতি হৈ থাকিব।
\v 22 আৰু সেই অশুচি লোকে যি কিছু চুব, সেয়ে অশুচি হ’ব; আৰু যি মানুহে তাক চুব, সিও সন্ধ্যালৈকে অশুচি হৈ থাকিব।
\s মিৰিয়মৰ মৃত্যু। শিলৰ পৰা পানী উলিওৱা। ইদোমৰ মাজেদি যাব নিদিয়া। হাৰোণৰ মৃত্যু।
\c 20
\p
\v 1 পাছে ইস্ৰায়েলৰ সন্তানবিলাকৰ গোটেই মণ্ডলীয়ে প্ৰথম মাহত ছিন অৰণ্য পালেগৈ, তেওঁবিলাক কাদেচত থাকিল, আৰু সেই ঠাইতে মিৰিয়ম মৰিল; আৰু তাতে তেওঁক মৈদাম দিয়া হ’ল।
\v 2 সেই ঠাইত মণ্ডলীৰ নিমিত্তে পানী নথকাত, লোকবিলাকে মোচি আৰু হাৰোণৰ অহিতে গোট খালে।
\v 3 আৰু মোচিৰে সৈতে বিবাদ কৰি কলে, যিহোৱাৰ আগত আমাৰ ভাইবিলাক মৰা কালত আমিও মৰা হ’লে কেনে ভাল আছিল।
\v 4 আমি আৰু আমাৰ পশুবোৰ মৰিবৰ নিমিত্তে যিহোৱাৰ সমাজক তোমালোকে কেলেই এই অৰণ্যলৈ আনিলা?
\v 5 এই কুচ্ছিত ঠাইলৈ আনিবৰ নিমিত্তে আমাক মিচৰৰ পৰা কেলেই উলিয়াই আনিলা? এয়ে শস্য বা ডিমৰু, বা দ্ৰাক্ষা, বা ডালিমৰ ঠাই নহয়, আৰু খাবলৈকো পানী নাই।
\v 6 পাছে মোচি আৰু হাৰোণে সমাজৰ আগৰ পৰা সাক্ষাৎ কৰা তম্বুৰ দুৱাৰ মুখলৈ গৈ উবুৰি হৈ পৰিল; তাতে যিহোৱাৰ প্ৰতাপ তেওঁবিলাকৰ আগত প্ৰকাশিত হ’ল।
\v 7 আৰু যিহোৱাই মোচিক কলে,
\v 8 তুমি লাখুটিডাল লোৱা, আৰু তুমি ও তোমাৰ ককায় হাৰোণে মণ্ডলীক গোটাই, শিলটোৱে পানী উলিয়াই দিবৰ নিমিত্তে, তোমালোকে তেওঁলোকৰ আগতে শিলটোক আজ্ঞা কৰা; এইদৰে তুমি তেওঁবিলাকৰ নিমিত্তে শিলটোৰ পৰা পানী উলিয়াই মণ্ডলীক আৰু তেওঁবিলাকৰ পশুবোৰকো খুৱাবা।
\v 9 তেতিয়া মোচিয়ে যিহোৱাৰ আজ্ঞা অনুসাৰে তেওঁৰ আগত পৰা লাখুটি ললে।
\v 10 আৰু মোচি ও হাৰোণে শিলটোৰ আগত সমাডক গোটালত, তেওঁ তেওঁবিলাকক কলে, হে বিদ্ৰোহীহঁত, শুন তহঁতৰ নিমিত্তে আমি এই শিলৰ পৰা পানী উলিয়াম নে?
\v 11 এই বুলি মোচিয়ে হাত দাঙি, সেই লাখুটিৰে শিলটোত দুবাৰ কোব মাৰিলে; তাতে অধিক পানী ওলাল, আৰু মণ্ডলীয়ে আৰু তেওঁবিলাকৰ পশুবোৰেও পানী খালে।
\v 12 পাছে যিহোৱাই মোচি আৰু হাৰোণক কলে, তোমালোকে ইস্ৰায়েলৰ সন্তানবিলাকৰ আগত নোক পবিত্ৰ কৰিবলৈ মোত দৃঢ়ৰূপে বিশ্বাস নকৰিলা; এই হেতুকে মই এই সমাজক দিয়া দেশত তোমালোকে তেওঁবিলাকক নুসুমুৱাবা।
\v 13 সেই জলৰ নাম মিৰীবা [ বিবাদ ] ৰাখিলে; কিয়নো ইস্ৰায়েলৰ সন্তানবিলাকে যিহোৱাৰে সৈতে বিবাদ কৰিলে; আৰু তেওঁ তেওঁবিলাকৰ মাজত পবিত্ৰ হ’ল।
\p
\v 14 পাছে মোচিয়ে কাদেচৰ পৰা ইদোমৰ ৰজাৰ গুৰিলৈ দূত পঠাই কলে, তোমাৰ ভায়েৰা ইস্ৰায়েলৰ এই কথা কৈছে, আমালৈ যি সকলো দুখ ঘটিল, তাক তুমি জানি আছা।
\v 15 আমাৰ পূৰ্ব্বপুৰুষবিলাক মিচৰলৈ নামি গৈছিল; সেই মিচৰতে আমি অনেক দিন বাস কৰি আছিলোঁ; আৰু মিচৰীয়াবিলাকে আমালৈ আৰু আমাৰ পূৰ্ব্বপুৰুষবিলাকলৈ কু-ব্যৱহাৰ কৰিলে।
\v 16 তেতিয়া আমি যিহোৱাৰ আগত কাতৰোক্তি কৰিলত, তেওঁ আমাৰ বাক্যলৈ কাণ কৰিলে, তেওঁ দূত পঠাই মিচৰৰ পৰা আমাক উলিয়াই আনিলে; আৰু এতিয়া চোৱা, আমি তোমাৰ দেশৰ সীমাত থকা কাদচ নগৰত আছোঁ।
\v 17 বিনয় কৰোঁ, তোমাৰ দেশৰ মাজেদি আমাক যাবলৈ দিয়া, আমি শস্য ক্ষেত্ৰ বা দ্ৰাক্ষা-ক্ষেত্ৰেদি নাযাওঁ আৰু নাদৰ পানীও পান নকৰোঁ, কেৱল ৰাজবাটেদি যাম; তেতিয়ালৈকে তোমাৰ দেশৰ সীমা পাৰ নহওঁ, তেতিয়ালৈকে সোঁহাতে বা বাওঁহাতে নুঘূৰিম।
\v 18 তাতে ইদোমে তেওঁ কলে, তুমি মোৰ দেশৰ মাজেদি যাব নোৱাৰা; গ’লে মই তৰোৱাল লৈ তোমাৰ বিৰুদ্ধে ওলাম।
\v 19 তেতিয়া ইস্ৰায়েলৰ সন্তানবিলাকে তেওঁ কলে, আমি কেৱল ৰাজবাটেদি যাম, যদি মই আৰু মাৰ পশুবোৰে তোমাৰ পানী খাওঁ, তেন্তে মই তাৰ মূল্য দিম; মোক আন একোকে নালাগে, কেৱল মোক খোজ কাঢ়ি যাব দিয়া।
\v 20 তাতে তেওঁ উত্তৰ কৰিলে, তুমি যাবলৈ নাপাবা; পাছে ইদোমে অনেকলোক লগত লৈ বাহুবল দেখুৱাই তেওঁৰ বিৰুদ্ধে ওলাল।
\v 21 এইদৰে ইদোমে ইস্ৰায়েলক নিজ অঞ্চলৰ মাজেদি যাবলৈ অনুমতি দিবলৈ অমান্তি হ’ল; তাতে ইস্ৰায়েল তেওঁৰ পৰা আন বাটেদি গ’ল।
\p
\v 22 তাৰ পাছত ইস্ৰায়েলৰ সন্তানবিলাকৰ গোটেই মণ্ডলীয়ে কাদেচৰ পৰা যাত্ৰা কৰি হোৰ পৰ্ব্বত পালেগৈ।
\v 23 তেতিয়া ইদোম দেশৰ সীমাৰ ওপৰত থকা হোৰ পৰ্ব্বতত যিহোৱাই মোচি আৰু হাৰোণক কলে,
\v 24 হাৰোণক নিজ লোকবিলাকৰ লগলৈ নিয়া হ’ব; কিয়নো মই ইস্ৰায়েলৰ সন্তানবিলাকক দিয়া দেশত তেওঁ নোসোমাব; কাৰণ মিৰীবা জলৰ ওচৰত তোমালোকে মোৰ বাক্যৰ বিৰুদ্ধ আচৰণ কৰিলা।
\v 25 তুমি হাৰোণক আৰু তেওঁৰ পুত্ৰ ইলিয়াজৰক হোৰ পৰ্ব্বতলৈ লৈ যোৱা;
\v 26 আৰু হাৰোণৰ বস্ত্ৰ সোলোকাই তেওঁৰ পুত্ৰ ইলিয়াজৰক পিন্ধোৱা, হাৰোণক নিজ লোকবিলাকৰ লগলৈ নিয়া হ’ব, তেওঁ সেই ঠাইতে মৰিব।
\v 27 তেতিয়া মোচিয়ে যিহোৱাৰ আজ্ঞা অনুসাৰে কৰিলে; তেওঁবিলাকে গোটেই মণ্ডলীৰ আগতে হোৰ পৰ্ব্বতলৈ উঠি গ’ল।
\v 28 আৰু মোচিয়ে হাৰোণৰ বস্ত্ৰ সোলোকাই তেওঁৰ পুত্ৰ ইলিয়াজৰক পিন্ধালে, আৰু হাৰোণ সেই ঠাইত পৰ্ব্বতৰ টিঙত মৰিল; পাছে মোচি আৰু ইলিয়াজৰ পৰ্ব্বতৰ পৰা নামি আহিল।
\v 29 তেতিয়া গোটেই মণ্ডলীয়ে হাৰোণক মৰা দেখিলে, তেতিয়া ইস্ৰায়েলৰ গোটেই বংশই হাৰোণৰ নিমিত্তে ত্ৰিশ দিনলৈকে ক্ৰন্দন কৰিলে।
\s লোকবিলাকক সাপে দংশা। চীহোন আৰু ওগক পৰাজয় কৰা।
\c 21
\p
\v 1 পাছে দক্ষিণ অঞ্চলত থকা অৰাদৰ কনানীয়া ৰজাই অথাৰীমৰ বাটেদি ইস্ৰায়েল আহিছে বুলি শুনি, তেওঁবিলাকৰ বিৰুদ্ধে যুদ্ধ কৰি কিছুমান লোকক বন্দী কৰি নি ৰাখিলে।
\v 2 তাতে ইস্ৰায়েলে যিহোৱাৰ আগত অঙ্গীকাৰ কৰি কলে, আপুনি যদি এই লোকবিলাকক মোৰ হাতত সমৰ্পণ কৰে, তেন্তে মই সিহঁতৰ নগৰবোৰ নিঃশেষে বিনষ্ট কৰিম।
\v 3 তেতিয়া যিহোৱাই ইস্ৰায়েলৰ বাক্যলৈ কাণ কৰি, সেই কনানীয়াহঁতক সমৰ্পণ কৰিলে; তাতে লোকবিলাকে সিহঁতক আৰু সিহঁতৰ নগৰবোৰ নিঃশেষে বিনষ্ট কৰিলে; আৰু সেই ঠাইৰ নাম হৰ্মা ৰখা হ’ল।
\p
\v 4 পাছে তেওঁবিলাকে ইদোম দেশ ঘূৰিবৰ অৰ্থে, চোফ সাগৰৰ বাটেদি হোৰ পৰ্ব্বতৰ পৰা যাত্ৰা কৰিলে; আৰু বাটৰ কাৰণে লোকবিলাকৰ মন অতিশয় অধৈৰ্য্য হ’ল।
\v 5 আৰু লোকবিলাকে ঈশ্বৰ ও মোচিৰ বিৰুদ্ধে ক’বলৈ ধৰিলে, বোলে, অৰণ্যত মৰিবলৈ তোমালোকে মিচৰৰ পৰা আমাক কেলেই উলিয়াই আনিলা? কিয়নো আহাৰো নাই পানীও নাই; আৰু আমাৰ মনে এই সামান্য আহাৰ ঘিণ কৰিছে।
\v 6 তেতিয়া যিহোৱাই লোকবিলাকৰ মাজলৈ পোৰণি ধৰোৱা সাপ পঠালে; তাতে সেইবোৰে দংশিলত, ইস্ৰায়েলৰ মাজত অনেক লোক মৰিল।
\v 7 পাছে লোকবিলাকে মোচিৰ গুৰিলৈ আহি কলে, আমি গুপ্ত পাপ কৰিলোঁ, কাৰণ আমি যিহোৱা আৰু তোমাৰ বিৰুদ্ধে কথা কলোঁ; আমাৰ ওচৰৰ পৰা যিহোৱাই সাপবোৰ দূৰ কৰিবৰ নিমিত্তে, তুমি তেওঁৰ আগত প্ৰাৰ্থনা কৰা। তাতে মোচিয়ে লোকবিলাকৰ নিমিত্তে প্ৰাৰ্থনা কৰিলে।
\v 8 পাছে যিহোৱাই মোচিক কলে, তুমি এটা পুৰণি ধৰোৱা সাপ সাজি এডাল খুটিৰ ওপৰত নিচানস্বৰূপে তুলি ৰাখিবা; তাতে সাপে দংশা যিকোনো মানুহে তালৈ চাব সেইজন জীব।
\v 9 তেতিয়া মোচিয়ে পিতলৰ এটা সাপ বনাই নিচানস্বৰূপে এডাল খুটিত তুলি ৰাখিলে; পাছে যেতিয়া সাপে কোনো মানুহক দংশিলে, তেতিয়া তেওঁ সেই পিতলৰ সাপলৈ দৃষ্টি কৰিলত তেওঁ জীলে।
\v 10 পাছে, ইস্ৰায়েলৰ সন্তানবিলাকে যাত্ৰা কৰি এবোতত ছাউনি পাতিলে।
\v 11 আৰু এবোতৰ পৰা যাত্ৰা কৰি সূৰ্য্য ওলোৱা দিশে মোৱাবৰ সন্মুখে থকা অৰণ্যৰ ইয়ে-অবাৰীমত ছাউনি পাতিলে।
\v 12 পাছে তাৰ পৰা যাত্ৰা কৰি জেৰদ উপত্যকাত ছাউনি পাতিলে।
\v 13 আৰু তাৰ পৰা যাত্ৰা কৰি ইমোৰীয়াহঁতৰ সীমাৰ পৰা ওলোৱা, অৰণ্যত থকা অৰ্ণোনৰ আন পাৰে ছাউনি পাতিল, কিয়নো মোৱাবৰ আৰু ইমোৰীয়াহঁতৰ মাজত থকা অৰ্ণোন মোৱাবৰ সীমা আছিল।
\v 14 এই হেতুকে যিহোৱাৰ যুদ্ধ-পুস্তকত কোৱা গৈছে, বোলে, চুফাত বাহেবক, অৰ্ণোনৰ উপত্যকাবোৰক,
\v 15 আৰু আৰ নামেৰে লোকালয়লৈ মুখ কৰা আৰু মোৱাবৰ সীমাত লগা চাৱলীয়া উপত্যকাবোৰ তেওঁ জয় কৰিলে।
\v 16 তাৰ পৰা তেওঁবিলাকে বেৰলৈ, অৰ্থাৎ যি নাদৰ বিষয়ে যিহোৱাই মোচিক কৈছিল, তুমি লোকবিলাকক গোটোৱা, মই তেওঁবিলাকক পানী দিম, সেই নাদলৈ যাত্ৰা কৰিলে।
\v 17 সেই কালত ইস্ৰায়েলে এই গীত গান কৰিলে, হে নাদ উঠলি উঠা; তোমালোকে ইয়াৰ উদ্দেশ্যে গান কৰা;
\v 18 এয়ে অধ্যক্ষ সকলে খনা নাদ; লোকবিলাকৰ প্ৰধানবিলাকে ৰাজ-দণ্ডেৰে আৰু নিজ নিজ লাখুটিৰে এয়াক খনন কৰিলে। পাছে তেওঁবিলাকে অৰণ্যৰ পৰা মত্তানালৈ,
\v 19 মত্তানাৰ পৰা নহলীয়েললৈ, নহলীয়েলৰ পৰা বামোতলৈ,
\v 20 আৰু বামোতৰ পৰা উপত্যকাইদি যিচীমোনৰ ফাললৈ মুখ কৰি থকা পিচগা পৰ্ব্বতৰ টিঙলৈ গ’ল।
\p
\v 21 পাছে ইস্ৰায়েলে ইমোৰীয়াহঁতৰ ৰজা চীহোনৰ গুৰিলৈ দূতৰ দ্বাৰাই এই কথা কৈ পঠালে বোলে,
\v 22 তুমি নিজ দেশৰ মাজেদি মোক যাবলৈ দিয়া; আমি বা এৰি শস্যক্ষেত্ৰত বা দ্ৰাক্ষা-ক্ষেত্ৰত নোসোমাও, আৰু নাদৰ পানীও নাখাওঁ; তোমাৰ সীমা পাৰ নহওঁমানে ৰাজবাটে গৈ থাকিম।
\v 23 তথাপি চীহোনে নিজ অঞ্চলৰ মাজেদি ইস্ৰায়েলক যাবলৈ নিদিলে; কিন্তু চীহোনে নিজৰ সকলো প্ৰজাক গোটাই ইস্ৰায়েলৰ বিৰুদ্ধে অৰণ্যলৈ ওলাল, আৰু যহচলৈ গৈ ইস্ৰায়েলে সৈতে যুদ্ধ কৰিলে।
\v 24 তাতে ইস্ৰায়েলে তৰোৱালৰ ধাৰত তেওঁক আঘাত কৰি, অৰ্ণোনৰ পৰা যব্বোকলৈকে অম্মোনৰ সন্তানবিলাকৰ সীমালৈকে তেওঁৰ দেশ অধিকাৰ কৰিলে; কাৰণ অম্মোনৰ সন্তানবিলাকৰ সীমা গড়েৰে দৃঢ় আছিল।
\v 25 এইদৰে ইস্ৰায়েলে সেই সকলো নগৰ হাত কৰি ললে; আৰু ইস্ৰায়েলে ইমোৰীয়াহঁতৰ আটাই নগৰত, হিচবোনত আৰু তাৰ সকলো উপত্যকাবোৰত বাস কৰিবলৈ ধৰিলে;
\v 26 কিয়নো হিচবোন ইমোৰীয়াহঁতৰ ৰজা চীহোনৰ নগৰ আছিল; সেই চীহোনে মোৱাবৰ আগৰ ৰজাৰ অহিতে যুদ্ধ কৰি তেওঁৰ হাতৰ পৰা অৰ্ণোনলৈকে তেওঁৰ আটাই দেশ লৈছিল।
\v 27 এই নিমিত্তে কবি সকলে কয়, তোমালোক হিচবোনলৈ আহা, চীহোনৰ নগৰ সজা আৰু দৃঢ় কৰা হওঁক;
\v 28 কিয়নো হিচবোনৰ পৰা অগ্নি-শিখা ওলাই মোৱাবৰ আৰ লগৰ গ্ৰাস কৰিলে, আৰু অৰ্ণোনৰ ওখ ঠাইবোৰৰ প্ৰভূসকলক গ্ৰাস কৰিলে।
\v 29 হে মোৱাব, তোমাৰ সন্তাপ হ’ল, আৰু হে কমোচৰ প্ৰজা, তুমি বিনষ্ট হ’লা; সি নিজৰ পুতেকবিলাকক পলাবলৈ, আৰু নিজৰ জীয়েকহঁতক বন্দী অৱস্থাত পৰিবলা এৰি দিলে, ইমোৰীয়াহঁতৰ ৰজা চীহোনৰ হাতত সমৰ্পণ কৰিলে।
\v 30 আৰু আমি সিহঁতলৈ বাণ মাৰিলোঁ; দীবোনলৈকে হিচবোন বিনষ্ট হ’ল; মেদবালৈ বিস্তৃত নোফহলৈকে আমি সকলোকে ধ্বংস কৰিলোঁ।
\v 31 এইদৰে ইস্ৰায়েলে ইমোৰীয়াহঁতৰ দেশত বাস কৰিবলৈ ধৰিলে।
\v 32 মোচিয়ে যাজেৰক গুপুতে চাবলৈ মানুহ পঠালে; তাৰ পাছত লোকবিলাকে তাৰ সকলো উপনগৰ হাত কৰি লৈ, তাত থকা ইমোৰীয়াহঁতক দূৰ কৰিলে।
\v 33 পাছে তেওঁবিলাক ঘূৰি বাচানৰ বাটেদি উঠি গ’ল; তাতে তেওঁবিলাকৰ বিৰুদ্ধে ইদ্ৰেয়ীত যুদ্ধ কৰিবলৈ বাচানৰ ৰজা ওগ আৰু তেওঁৰ সকলো প্ৰজাবিলাক ওলাল।
\v 34 তেতিয়া যিহোৱাই মোচিক কলে, তুমি তেওঁলৈ ভয় নকৰিবা; কিয়নো মই তেওঁক, তেওঁৰ আটাই প্ৰজাক, আৰু তেওঁৰ দেশকো তোমাৰ হাতত শোধাই দিলোঁ; তুমি হিচবোনত থকা ইমোৰীয়া ৰজা চীহোনলৈ যেনে কৰিলা, তেওঁলৈকো তেনে কৰিবা।
\v 35 তাতে তেওঁবিলাকে তেওঁৰ কোনো শেষ নথকাকৈ, তেওঁক, তেওঁৰ পুতেকবিলাকক, আৰু তেওঁৰ আটাই প্ৰজাক মাৰি, তেওঁৰ দেশ অধিকাৰ কৰি ললে।
\s পাছে ইস্ৰায়েলৰ সন্তানবিলাকে যাত্ৰা কৰি, যিৰীহোৰ সন্মুখত থকা যৰ্দ্দনৰ পূব পাৰত মোৱাবৰ সমথলত ছাউনি পাতিলে।
\c 22
\p
\v 1 বালাক আৰু বিলিয়মৰ বিৱৰণ।
\v 2 তেতিয়া ইস্ৰায়েলে ইমোৰীয়াহঁতলৈ কৰা আটাইকে চিপ্পোৰৰ পুত্ৰ বালাকে দেখি আছিল।
\v 3 আৰু মোৱাবে লোকবিলাকৰ কাৰণে অতিশয় ভয় পালে, কিয়নো তেওঁবিলাক অধিক আছিল; আৰু মোৱাব ইস্ৰায়েলৰ সন্তানবিলাকৰ কাৰণে অতিশয় ব্যাকুল হ’ল।
\v 4 পাছে মোৱাবে মিদিয়নৰ বৃদ্ধ লোক সকলক কলে, গৰুৱে পথাৰৰ কোমল ঘাঁহ চেলেকাদি, এই লোকসমূহে আমাৰ চাৰিওফালে থকা সকলোকে চেলেকিব। সেই কালত চিপ্পোৰৰ পুত্ৰ বালাক মোৱাবৰ ৰজা আছিল।
\v 5 তেওঁ বিয়োৰৰ পুত্ৰ বিলিয়মক মাতিবলৈ, তেওঁৰ স্ব-জাতীয় লোকবিলাকৰ দেশলৈ ফৰাৎ নদীৰ পাৰত থকা পথোৰ নগৰলৈ দূত পঠাই তেওঁক কলে, চোৱা, মিচৰৰ পৰা এক জাতি ওলাই আহিছে; চোৱা, সিহঁতে পৃথিৱী ঢাকি আমাৰ সন্মূখত আছে।
\v 6 মই নিবেদন কৰোঁ, আপুনি আহি মোৰ নিমিত্তে সেই জাতিক শাও দিয়ক; কিয়নো সিহঁত মোতকৈ বলৱন্ত; কিজানি সিহঁতক জয় কৰি দেশৰ পৰা খেদিবলৈ মোৰ সাধ্য হ’ব; কিয়নো মই জানো, আপুনি যাক আশীৰ্ব্বাদ কৰে, সি আশীৰ্ব্বাদ পায়, আৰু যাক শাও দিয়ে, সি শাও পায়।
\v 7 পাছে মোৱাবৰ বৃদ্ধবিলাকে আৰু মিদিয়নৰ বৃদ্ধবিলাকে মঙ্গল চোৱাৰ বেচ হাতত লৈ প্ৰস্থান কৰিলে; আৰু তেওঁবিলাকে বিলিয়মৰ ওচৰ পাই বালাকৰ কথা তেওঁক কলে,
\v 8 তাতে তেওঁ তেওঁবিলাকক উত্তৰ দিলে, তোমালোক এই ঠাইতে ৰাতি থাকা; পাছে যিহোৱাই মোক যিহকে ক’ব, সেই দৰেই মই তোমালোকক উত্তৰ দিম; তাতে মোৱাবৰ অধ্যক্ষ সকল বিলিয়মৰ লগত ৰাতি থাকিল।
\v 9 পাছে ঈশ্বৰে বিলিয়মৰ ওচৰলৈ আহি তেওঁক কলে, তোমাৰ লগত থকা এই লোকবিলাক কোন?
\v 10 তাতে বিলিয়মে ঈশ্বৰক কলে, মোৱাবৰ ৰজা চিপ্পোৰৰ পুত্ৰ বালাকে মোৰ ওচৰলৈ ইয়াকে কৈ পঠাইছে,
\v 11 চোৱা, মিচৰৰ পৰা ওলাই অহা জাতিয়ে পৃথিৱী ঢাকিছে। এতিয়া তুমি আহি মোৰ নিমিত্তে সিহঁতক শাও দিয়া; কিজানি মই যুদ্ধ কৰি সিহঁতক খেদিব পাৰিম।
\v 12 তাতে ঈশ্বৰে বিলিয়মক কলে, তুমি তেওঁবিলাকৰ লগত নাযাবা; তুমি সেই জাতিক শাও নিদিবা; কিয়নো তেওঁবিলাক আশীৰ্ব্বাদ পোৱা লোক।
\v 13 পাছে বিলিয়মে ৰাতিপুৱাতে উঠি বালাকৰ অধ্যক্ষসকলক কলে, তোমালোকে নিজ দেশলৈ গুচি যোৱা; কিয়নো যিহোৱাই তোমালোকৰ লগত মোক যাবলৈ অনুমতি নিদিলে।
\v 14 তাতে মোৱীবৰ অধ্যক্ষসকলে উঠি বালাকৰ গুৰিলৈ আবি কলে, আমাৰ লগত আহিবলৈ বিলিয়ম অসন্মত হ’ল।
\v 15 পাছে বালাকে তেওঁবিলাকতকৈ অধিক আৰু অতিশয় সম্ভ্ৰান্ত আন অধ্যক্ষসকলক পঠালে।
\v 16 তাতে তেওঁবিলাকে বিলিয়মৰ ওচৰলৈ গৈ তেওঁক কলে, চিপ্পোৰৰ পুত্ৰ বালাকে এই কথা কৈছে, মই নিবেদন কৰোঁ, মোৰ ওচৰলৈ আহিবলৈ আপোনাক একোৱে বাধা নিদিয়ক।
\v 17 কিয়নো মই আপোনাক অতিশয়ৰূপে সন্মানিত কৰিম, আৰু যি যি আজ্ঞা দিব, তাকে কৰিম; এই হেতুকে বিনয় কৰোঁ, আপুনি আহি মোৰ নিমিত্তে এই জাতিক শাও দিয়ক।
\v 18 তাতে বিলিয়মে বালাকৰ দাসবিলাকক উত্তৰ দিলে, যদিও বালাকে ৰূপ আৰু সোণেৰে পূৰ হোৱা আপোনাৰ ঘৰ মোক দিয়ে, তথাপি মই ক্ষুদ্ৰ কি মহৎ কাৰ্য্য কৰিবলৈ নিজ ঈশ্বৰ যিহোৱাৰ আজ্ঞা উলঙ্ঘন কৰিব নোৱাৰোঁ।
\v 19 এতিয়া নিবেদন কৰোঁ, তোমালোকো এই ঠাইতে ৰাতি থাকা, যিহোৱাই মোক আৰু যি ক’ব, তাক মই জানিম।
\v 20 পাছে ঈশ্বৰে ৰাতি বিলিয়মৰ ওচৰলৈ আহি তেওঁক কলে, সেই মানুহবিলাকে যদি তোমাক মাতিবলৈ আহিছে, তেন্তে তুমি উঠি তেওঁবিলাকৰ লগত যোৱা; কিন্তু মই তোমাক যিহকে ক’ম, তাকেহে তুমি কৰিবা।
\v 21 তাতে বিলিয়মে ৰাতিপুৱাতে উঠি নিজৰ গাধ সজাই, মোৱাবৰ অধ্যক্ষসকলৰ লগত প্ৰস্থান কৰিলে।
\v 22 পাছে তেওঁ যোৱাতে ঈশ্বৰৰ ক্ৰোধ জ্বলি উঠিল, আৰু যিহোৱাৰ দূত তেওঁৰ বিৰুদ্ধকাৰী হৈ বাটৰ মাজত থিয় হ’ল। তেতিয়া তেওঁ নিজৰ গাধত উঠি নিজৰ দুজন দাসেৰে সৈতে গৈছিল।
\v 23 পাছে সেই গাধজনীয়ে খোলা তৰোৱাল ধৰা যিহোৱাৰ দূতক বাটৰ মাজত থিয় হৈ থকা দেখিলে; এই হেতুকে গাধয়ে বাট এৰি পথাৰৰ ফাললৈ গৈছিল; তাততে বিলিয়মে গাধক বাটলৈ আনিবৰ নিমিত্তে কোবালে।
\v 24 পাছি যিহোৱাৰ দূত দুইফালে গড় থকা দ্ৰাক্ষাবাৰীৰ ঠেক বাটত থিয় হ’ল।
\v 25 তেতিয়া গাধজনীয়ে যিহোৱাৰ দূতক দেখি গড়ত গা ঘঁহাই যাওঁতে, বিলিয়মৰ ভৰি গড়ত ঘহা খালে; তাতে তেওঁ আকৌ তাইক কোবালে।
\v 26 পাছে যিহোৱাৰ দূত আৰু অলপমান আগলৈ গৈ, সোঁফালে কি বাওঁফালে ঘূৰিবলৈ ঠাই নোহোৱা এনে এক চেপ ঠাইত থিয় হ’ল।
\p
\v 27 তেতিয়া গাধয়ে যিহোৱাৰ দূতক দেখি বিলিয়মেৰে সৈতে আঁঠুকাঢ়ি পৰিল; তাতে বিলায়মৰ খং উঠিলত, তেওঁ গাধজনীক লাখুটিৰে কোবাবলৈ ধৰিলে।
\p
\v 28 তেতিয়া যিহোৱাই গাধক কথা ক’বলৈ শক্তি দিলে; তাতে গাধয়ে বিলিয়মক কলে, মই তোমাক কি কৰিলোঁ যে, তুমি এই তিনিবাৰ মোক কোবালা?
\p
\v 29 বিলিয়মে গাধজনীক কলে, তই মোক অমান্য কৰিছ; মোৰ হাতত তৰোৱাল থকা হ’লে বৰ ভাল আছিল; সেয়ে হোৱা হ’লে মই এতিয়াই তোক বধ কৰিলোঁহেঁতেন।
\p
\v 30 পাছে গাধয়ে বিলিয়মক কলে, যাক ওপৰত তুমি আজিলৈকে তোমাৰ সমস্ত জীৱন উঠি আহিছা, মই জানো সেই গাধ নহওঁ? মই জানো কেতিয়াবা তোমালৈ এনে ব্যৱহাৰ কৰিছিলোঁ? তাতে তেওঁ কলে, নাই কৰা।
\p
\v 31 তেতিয়া যিহোৱাই বিলিয়মৰ চকু মুকলি কৰিলত,খোলা তৰোৱাল হাতত লোৱা যিহোৱাৰ দূতক বাটৰ মাজত থিয় হৈ থকা তেওঁ দেখিলে; তাতে তেওঁ মূৰ দোঁৱাই উবুৰি হৈ পৰিল।
\p
\v 32 তেতিয়া যিহোৱাৰ দূতে তেওঁক কলে, তুমি সেই তিনিবাৰ নিজৰ গাধক কিয় মাৰিলা? চোৱা মই তোমাৰ বিৰুদ্ধকাৰী হৈ ওলাইছোঁ, কিয়নো মোৰ সাক্ষাতে তুমি অপথে গৈছা।
\p
\v 33 আৰু গাধয়ে মোক দেখি এই তিনিবাৰ মোৰ সন্মুখৰ পৰা ঘূৰিল, তাই মোৰ সন্মূখৰ পৰা নুঘূৰা হ’লে মই নিশ্চয়ে তোমাক বধ কৰিলোঁহেঁতেন, কিন্তু তাইক জীয়াই ৰাখিলোঁহেঁতেন।
\p
\v 34 তাতে বিলিয়মে যিহোৱাৰ দূতক কলে,মই পাপ কৰিলোঁ; কিয়নো আপুনি যে মোৰ বিৰুদ্ধে বাটত থিয় হৈ আছে, তাক মই নাজানিলোঁ; কিন্তু এতিয়া যদি ইয়াত আপোনাৰ বেজাৰ হৈছে, তেন্তে মই উলটি যাওঁ।
\p
\v 35 তেতিয়া যিহোৱাৰ দূতে বিলিয়মক কলে, সেই লোকবিলাকেৰে সৈতে যোৱা, কিন্তু মই যি কথা তোমাক ক’ম, কেৱল তাকেহে ক’বা; তাতে বিলিয়ম বালাকৰ অধ্যক্ষসকলেৰে সৈতে গ’ল।
\p
\v 36 পাছে বিলিয়ম অহাৰ বাতৰি শুনি, বালাকে তেওঁক আগবঢ়াই নিবলৈ দেশৰ সীমাৰ দাঁতিত অৰ্ণোনৰ সীমাত থকা মোৱাবৰ নগৰলৈ গ’ল।
\p
\v 37 পাছে বালাকে বিলিয়মক কলে, মই আপোনাক মাতিবলৈ জানো অতি যতনেৰে মানুহ পঠোৱা নাই? আপুনি মোৰ ওচৰলৈ কিয় নহাকৈ আছিল? আপোনাক সন্মানিত কৰিবলৈ মই জানো নিচেই অসমৰ্থ?
\p
\v 38 তাতে বিলিয়মে বালাকক কলে, এইয়া চোৱা, মই তোমাৰ ওচৰলৈ আহিছোঁ, তথাপি এতিয়াও কোনো কথা ক’বলৈ জানো মোৰ ক্ষমতা আছে? ঈশ্বৰে মোৰ মুখত যি বাক্য দিব, তাকেহে মই ক’ম।
\p
\v 39 পাছে বিলিয়মে বালাকৰ লগত আহি কিৰিয়ৎ-হুচোৎ পালেহি।
\p
\v 40 আৰু বালাকে গৰু আৰু মেৰ বলিদান কৰি, বিলিয়ম আৰু তেওঁৰ লগৰ অধ্যক্ষসকললৈ মাংস পঠালে।
\p
\v 41 পাছে ৰাতিপুৱাতে বালাকে বিলিয়মক বালৰ ওখ ঠাইবোৰলৈ লৈ গ’ল; তাৰ পৰা তেওঁ লোকবিলাকৰ এফাল দেখা পালে।
\c 23
\p
\v 1 তাতে বিলিয়মে বালাকক কলে, তুমি এই ঠাইত মোৰ নিমিত্তে সাতোটা যজ্ঞ-বেদি নিৰ্ম্মান কৰোঁৱা আৰু এই ঠাইতে মোৰ নিমিত্তে সাতোটা ভতৰা আৰু সাতোটা মতা মেৰ আয়োজন কৰা।
\v 2 তাতে বালাকে বিলিয়মৰ কথাৰ দৰেই কৰিলে; তেতিয়া বালাক আৰু বিলিয়মে এটা যজ্ঞ-বেদিত এটা এটা ভতৰা আৰু এটা এটা মতা মেৰ উৎসৰ্গ কৰিলে।
\v 3 পাছে বিলিয়মে বালাকক কলে, তুমি তোমাৰ হোম বলিৰ ওচৰত থিয় হোৱা; মই যাওঁ, কিজানি যিহোৱাই মোৰে সৈতে সাক্ষাৎ কৰিব; সেয়ে হলে তেওঁ মোক যিহকে জনাব, তাতে মই চোমাক ক’ম। পাছে তেওঁ গছ নথকা ওখ ঠাইলৈ গ’ল।
\v 4 তেতিয়া ঈশ্বৰে বিলিয়মেৰে সৈতে সাক্ষাৎ কৰিলত, বিলিয়মে তেওঁ কলে, মই সাতোটা যজ্ঞ-বেদি যুগুত কৰিলোঁ, আৰু প্ৰত্যেক যজ্ঞ-বেদিত এটা এটা ভতৰা আৰু এটা এটা মতা মেৰ উৎসৰ্গ কৰিলোঁ।
\v 5 তেতিয়া যিহোৱাই বিলিয়মৰ মুখত এক বাক্য দি তেওঁক কলে, তুমি বালাকৰ ওচৰলৈ উলটি গৈ তেওঁক এই কথা কোৱা।
\v 6 তেতিয়া বিলিয়ম তেওঁৰ গুৰিলৈ উলটি গ’ল; চোৱা, সেই সময়ত মোৱাবৰ অধ্যক্ষসকলেৰে সৈতে বালাক নিজৰ হোম বলিৰ ওচৰত থিয় হৈ আছিল।
\v 7 পাছে বিলিয়মে নিজৰ পদ্য গাই কলে, বালাকে অৰামৰ পৰা মোক অনালে; মোৱাবৰ ৰজাই পূবফালৰ পৰ্ব্বতৰ পৰা মোক অনালে। আহোঁ, মোৰ নিমিত্তে যাকোবক শাও দিয়া, আহোঁ, ইস্ৰায়েলক ধিক্কাৰ দিয়া;
\v 8 কিন্তু ঈশ্বৰে শাও নিদিয়া লোকক মই কেনেকৈ শাও দিম? আৰু যিহোৱাই ধিক্কাৰ নিদিয়া লোকক মই কেনেকৈ ধিক্কাৰ দিম?
\v 9 কিয়নো মই শিলবোৰৰ টিঙৰ পৰা সেইজনক দেখা পাইছোঁ, আৰু পৰ্ব্বতৰ পৰা সেইজনক দেখিছোঁ। চোৱা তেওঁবিলাক অকলে বাস কৰা লোক; জাতিবিলাকৰ মাজত তেওঁবিলাক গণিত নহয়।
\v 10 যাকোবৰ ধূলি কোনে লেখ কৰিব পাৰে? বা ইস্ৰায়েলৰ চাৰি ভাগৰ এভাগকে কোনে গণিব পাৰে? ধাৰ্ম্মিকৰ মৃত্যুৰ নিচিনা মোৰ মৃত্যু হওক, আৰু তেওঁৰ শেষ গতিৰ নিচিনা মোৰ শেষগতি হওক।
\v 11 তেতিয়া বালাকে বিলিয়মক কলে, আপুনি মোলৈ এইয়া কি কৰিলে? মোৰ শত্ৰুবোৰক শাও দিবলৈ মই আপোনাক অনালোঁ; আপুনি সিহঁতক সকলো ভাৱে আশীৰ্ব্বাদহে কৰিলে।
\v 12 তাতে তেওঁ উত্তৰ দি কলে, যিহোৱাই মোৰ মুখত যি কথা দিব, সাৱধান হৈ মই তাকে নক’ম নে ?
\v 13 পাছে বালাকে তেওঁক কলে, মই বিনয় কৰোঁ,আপুনি যি ঠাইৰ পৰা সিহঁতক দেখিবলৈ পাব, এনেকুৱা আন ঠাইলৈ মোৰ লগত আহক; আপুনি সিহঁতৰ সকলোকে দেখিবলৈ পোৱা নাই, অকল এফালহে দেখিবলৈ পাইছে, সেই ঠাইৰ পৰা মোৰ নিমিত্তে তেওঁক শাও দিব।
\v 14 তেতিয়া বালাকে তেওঁক চোফীম পথাৰৰ মাজলৈ পিচগাৰ টিঙলৈ লৈ গ’ল; সেই ঠাইতে তেওঁ সাতোটা যজ্ঞ-বেদি নিৰ্ম্মান কৰিলে, আৰু প্ৰত্যেক যজ্ঞ-বদিত এটা এটা ভতৰা আৰু এটা এটা মতা মেৰ উৎসৰ্গ কৰিলে।
\v 15 পাছে তেওঁ বালাকক কলে, তুমি এই ঠাইতে তোমাৰ হোম-বলিৰ ওচৰত থিয় হৈ থাকা; মই হলে, সৌ তাত ঈশ্বৰৰ সাক্ষাৎ কৰোঁগৈ।
\v 16 পাছে যিহোৱাই বিলিয়মেৰে সৈতে সাক্ষাৎ কৰি, তেওঁৰ মুখত এক বাক্য দি তেওঁক কলে, তুমি বালাকৰ ওচৰলৈ উলটি গৈ তেওঁক এই কথা কোৱা।
\v 17 তাতে বিলিয়ম তেওঁৰ ওচৰলৈ আহিল; সেই সময়ত মোৱাবৰ অধ্যক্ষসকলেৰে সৈতে বালাক নিজৰ হোম-বলিৰ গুৰিত থিয় হৈ আছিল। তেতিয়া বালাকে তেওঁক সুধিলে, যিহোৱাই কি কলে?
\v 18 বিলিয়মে আপোনাৰ পদ্য গাই কলে, হে বালাক, উঠি শুনা, হে চিপ্পোৰৰ পুত্ৰ, মোৰ কথালৈ কাণ কৰা;
\v 19 ঈশ্বৰ মনুষ্য নহয়, যে মিছা কথা ক’ব, তেওঁ মানুহৰ সন্তানো নহয়, যে তেওঁ মন ঘূৰাব। তেওঁ কৈ জানো সিদ্ধ নকৰিব? তেওঁ বাক্য কৈ জানো সাম্ফল নকৰিব?
\v 20 চোৱা, মই আশীৰ্ব্বাদ কৰিবলৈ আজ্ঞা পালোঁ; তেওঁ আশীৰ্ব্বাদ কৰিলে; মই তাৰ অন্যথা কৰিব নোৱাৰোঁ।
\v 21 তেওঁ যাকোবত অধৰ্ম্ম দেখা নাই, বা ইস্ৰায়েলৰ মাজত দুষ্টতা দেখা নাই; নিজ ঈশ্বৰ যিহোৱা তেওঁৰ লগত থাকে, আৰু তেওঁবিলাকৰ মাজত ৰজাৰ জয়ধ্বনি আছে।
\v 22 ঈশ্বৰে মিচৰ দেশৰ পৰা তেওঁবিলাকক আনিছে। তেওঁৰ বল মেঠনৰ বলৰ নিচিনা।
\v 23 নিশ্চয়ে যাকোবৰ মাজত লক্ষণ চোৱা দস্তুৰ নাই। ইস্ৰায়েলৰ মাজত মঙ্গল চোৱা কাৰ্য্য নাই। এতিয়া যাকোব আৰু ইস্ৰায়েলৰ বিষয়ে কোৱা যাব, ঈশ্বৰে কেনে কাৰ্য্য কৰিলে।
\v 24 চোৱা, সেই লোকসমূহ সিংহীৰ দৰে উঠিছে, সিংহৰ দৰে নিজৰ গা দাঙিছে; তেওঁ ধৰা পশু নাখায়মানে নুশুব, আৰু বধ কৰা লোকৰ তেজ পান নকৰেমানে শয়ন নকৰিব।
\v 25 পাছে বালাকে বিলিয়মক কলে, আপুনি সিহঁতক সমূলি শাৱো নিদিব, আৰু সমূলি আশীৰ্ব্বাদো নকৰিব।
\v 26 তেতিয়া বিলিয়মে উত্তৰ দি বালাকক কলে, যিহোৱাই মোক যি যি ক’ব, মই তাকেই কৰিম এইবুলি জানো মই তোমাক কোৱা নাই?
\v 27 তথাপি বালাকে বিলিয়মক কলে, বিনয় কৰি কওঁ, আহক, মই আপোনাক আন ঠাইলৈ লৈ যাওঁ; সেই ঠাইতে মোৰ নিমিত্তে আপুনি সিহঁতক শাও দিবলৈ কিজানি ঈশ্বৰ সন্তোষ্ট হ’ব পাৰে।
\v 28 পাছে বালাকে যিচীমোনৰ ফাললৈ মুখ কৰা পিয়োৰৰ টিঙলৈ বিলিয়মক লৈ গ’ল।
\v 29 তাতে বিলিয়মে বালাকক কলে, এই ঠাইত মোৰ নিমিত্তে সাতোটা যজ্ঞ-বেদি নিৰ্ম্মান কৰোঁৱা, আৰু ইয়াতো মোৰ কাৰণে সাতোটা ভতৰা আৰু সাতোটা মতা মেৰ আয়োজন কৰা।
\v 30 তেতিয়া বালাকে বিলিয়মৰ বাক্য অনুসাৰে কাৰ্য্য কৰি, প্ৰত্যেক যজ্ঞ-বেদিতে এটা এটা ভতৰা আৰু এটা এটা মতা মেৰ উৎসৰ্গ কৰিলে।
\c 24
\p
\v 1 পাছে ইস্ৰায়েলক আশীৰ্ব্বাদ কৰিবলৈ ঈশ্বৰ তুষ্ট আছে, ইয়াকে দেখি বিলিয়মে আগৰ দৰে লক্ষণ চাবৰ নিমিত্তে নগৈ, অৰণ্যৰ ফাললৈ মুখ কৰিলে।
\v 2 তাতে বিলিয়মে নিজৰ চকু তুলি ফৈদ অনুসাৰে বাস কৰা ইস্ৰায়েলক দেখিলে; আৰু ঈশ্বৰৰ আত্মা তেওঁত স্থিতি হ’ল।
\v 3 তেতিয়া তেওঁ নিজৰ পদ্য গাই কলে, বিয়োৰৰ পুত্ৰ বিলিয়মে কৈছে, যাৰ চকু মুদা আছিল, সেই পুৰুষে কৈছে,
\v 4 যি জনে ঈশ্বৰৰ বাক্য শুনে, যি জনে সৰ্ব্বশক্তিমানক দৰ্শন পায়, তেওঁ মাটিত পৰি চকু মেলি কৈছে,
\p
\v 5 হে যাকোব,, তোমাৰ তম্বুবোৰ কেনে সুন্দৰ! হে ইস্ৰায়েল, তোমাৰ আবাসবোৰ কেনে মনোহৰ!
\v 6 সেইবোৰ উপত্যকাৰ নিচিনা বিস্তৃত, আৰু নদীৰ পাৰত থকা বাৰীবোৰৰ সদৃশ, যিহোৱাই ৰোৱা অগৰু গছৰ নিচিনা, আৰু পানীৰ ওচৰত থকা এৰচ গছৰ তুল্য।
\v 7 তেওঁৰ কলহৰ পৰা পানী উথালি খাই পৰিছে; তেওঁৰ গুটি অনেক পানীৰ কাষত সিঁচা হ’ব, তেওঁৰ ৰজা অগাগতকৈয়ো ওখ হ’ব, তেওঁৰ ৰাজ্যৰ উন্নতি হ’ব।
\v 8 ঈশ্বৰে মিচৰৰ পৰা তেওঁক উলিয়াই আনিছে; তেওঁৰ বল মেঠনৰ বলৰ নিচিনা; তেওঁ নিজৰ বিৰুদ্ধী জাতিবোৰক গ্ৰাস কৰিব, আৰু সিহঁতৰ হাড় গুড়ি কৰিব, আৰু নিজৰ বাণৰ দ্বাৰাই সিহঁতক সৰকাই পেলাব।
\v 9 তেওঁ সিংহৰ দৰে পৰি শুলে, সিংহীৰ দৰে শয়ন কৰিলে; কোনে তেওঁক জগাব? তোমাক আশীৰ্ব্বাদ দিওঁতা প্ৰতিজন আশীৰ্ব্বাদপ্ৰাপ্ত হওক, আৰু তোমাক শাও দিওঁতা প্ৰতিজন অভিশপ্ত হওক।
\v 10 তেতিয়া বিলিয়মলৈ বালাকৰ ক্ৰোধ জ্বলি উঠিলত, তেওঁ নিজৰ হাতত চাপৰ মাৰিলে; আৰু বালাকে বিলিয়মক কলে, মোৰ শত্ৰুবোৰক শাও দিবলৈ মই তোমাক অনালোঁ, চোৱা, এই তিনিবাৰ তুমি সকলো প্ৰকাৰে সিহঁতক আশীৰ্ব্বাদহে কৰিলা।
\v 11 এই হেতুকে নিজ ঠাইলৈ পলাই যোৱা। মই তোমাক অতিশয় সন্মানিত কৰিম বুলি কৈছিলোঁ; কিন্তু চোৱা, যিহোৱাই তোমাক সন্মানিত কৰিবলৈ বাধা কৰিলে।
\v 12 তাতে বিলিয়মে বালাকক কলে, যদি বালাকে সোণ আৰু ৰূপেৰে পূৰ হোৱা আপোনাৰ ঘৰ মোক দিয়ে, তথাপি মই নিজ ইচ্ছাৰে ভাল বা বেয়া কাৰ্য্য কৰিবলৈ যিহোৱাৰ আজ্ঞা উলঙ্ঘন কৰিব নোৱাৰোঁ; যিহোৱাই যিহকে ক’ব, মই তাকেই ক’ম,
\v 13 তুমি পঠোৱা দূত বিলাকৰ আগত জানো মই ইয়াকে কোৱা নাই?
\v 14 এতিয়া চোৱা, মই এই স্ব-জাতীয় লোকবিলাকৰ গুৰিলৈ যাওঁ; আহা, এই জাতিয়ে পাছত তোমাৰ প্ৰজাবিলাকক কি কৰিব, তাক মই তোমাক জনাওঁ।
\v 15 পাছে তেওঁ নিজৰ পদ্য গাই কলে, বিয়োৰৰ পুত্ৰ বিলিয়মে কৈছে, যাৰ চকু মুদা আছিল, সেই পুৰুষে কৈছে,
\v 16 যি জনে ঈশ্বৰৰ বাক্য শুনে, আৰু সৰ্ব্বোপৰি জনাৰ তত্ব জানে, যি জনে সৰ্ব্বশক্তিমানক দৰ্শন পায়, সেই জনে মাটিত পৰি চকু মেলি কৈছে,
\v 17 মই তেওঁক দেখিছোঁ, কিন্তু বৰ্ত্তমানে নাই; তেওঁক দৰ্শন পাইছোঁ, কিন্তু তেওঁৰ ওচৰত থকা নাই। যাকোবৰ মাজৰ পৰা এটা তৰা উদয় হ’ব, ইস্ৰায়েলৰ মাজৰ পৰা এক ৰাজ-দণ্ড উঠিব; সেয়ে মোৱাবৰ দীৰ্ঘ-প্ৰস্থ গুড়ি কৰিব, আৰু হুৰামূৰা কৰা গোটেই বংশক সংহাৰ কৰিব।
\v 18 তেওঁৰ শত্ৰু ইদোম এক আধিপত্য হ’ব, তেওঁৰ শত্ৰু চেয়ীৰেই এক আধিপত্য হ’ব; তেতিয়া ইস্ৰায়েলে বীৰৰ কাৰ্য্য কৰিব।
\v 19 যাকোবৰ পৰা উৎপন্ন হোৱা এজনে ৰাজত্ব কৰিব, আৰু নগৰৰ অৱশিষ্ট লোকবিলাকক বিনষ্ট কৰিব।
\v 20 পাছে তেওঁ অমালেকলৈ দৃষ্টি কৰি নিজৰ পদ্য গাই কলে, এই অমালেক জাতিবিলাকৰ মাজত প্ৰথম; কিন্তু তাৰ শেষ-দশা সৰ্ব্বনাশ।
\p
\v 21 পাছে তেওঁ কেনীয়াবিলাকলৈ দৃষ্টি কৰি নিজৰ পদ্য গাই কলে, তোমাৰ নিবাস অতি দৃঢ়, আৰু তোমাৰ বাহ শিলত পতা;
\p
\v 22 তথাপি কেনীয়ালোক বিনষ্ট হ’ব, শেষত অচূৰে তোমাক বন্দী কৰি লৈ যাব।
\p
\v 23 পাছে তেওঁ নিজৰ পদ্য গাই কলে, হায় হায় যেতিয়া ঈশ্বৰে ইয়াক কৰিব, তেতিয়া কোন জীয়াই থাকিব পাৰিব?
\p
\v 24 আৰু কিত্তীমৰ তীৰৰ পৰা জাহাজ আহিব; সেইবোৰে অচূৰক ক্লেশ দিব, আৰু এবৰকো ক্লেশ দিব, আৰু তাৰো বিনাশ ঘটিব।
\p
\v 25 পাছে বিলিয়ম উঠি নিজৰ ঠাইলৈ উলটি গ’ল, আৰু বালাকো নিজৰ বাটে গুচি গ’ল।
\s ইস্ৰায়েলৰ সন্তানবিলাকৰ দেৱপূজা আৰু ব্যভিচাৰ।
\c 25
\p
\v 1 পাছে ইস্ৰায়েলে চিটীমত বাস কৰিলত, লোকবিলাকে মোৱাবৰ জীয়ৰীবোৰে সৈতে ব্যভিচাৰ কৰিবলৈ ধৰিলে;
\v 2 কিয়নো সেই জীয়ৰীবোৰে তেওঁবিলাকক নিজ দেৱতাৰ বলিদান দিয়াবলৈ মাতিলত, লোকবিলাকে ভোজন কৰি সিহঁতৰ দেৱতাৰ আগত প্ৰণিপাত কৰিলে।
\v 3 ইস্ৰায়েল বাল্পিয়োৰ দেৱতাত আসক্ত হোৱাত, ইস্ৰায়েলৰ অহিতে যিহোৱাৰ ক্ৰোধ জ্বলি উঠিল।
\v 4 তাতে যিহোৱাই মোচিক কলে, যিহোৱাৰ প্ৰচণ্ড ক্ৰোধ ইস্ৰায়েলৰ পৰা গুচিবৰ নিমিত্তে, তুমি লোকবিলাকৰ আটাই মূল মানুহক নি, যিহোৱাৰ উদ্দেশ্যে সূৰ্য্যৰ সন্মুখত সিহঁতক আঁৰি থোৱা।
\v 5 তেতিয়া মোচিয়ে ইস্ৰায়েলৰ বিচাৰকৰ্ত্তাবিলাকক কলে, তোমালোক প্ৰতিজনে বাল্পিয়োৰত আসক্ত হোৱা নিজ লোকবিলাকক বধ কৰা।
\v 6 পাছে ইস্ৰায়েলৰ সন্তানবিলাকে সাক্ষাৎ কৰা তম্বুৰ দুৱাৰ মুখত ক্ৰন্দন কৰি থাকোঁতে, মোচিৰ আৰু গোটেই মণ্ডলীৰ সাক্ষাতে ইস্ৰায়েলৰ সন্তানবিলাকৰ মাজৰ এজন পুৰুষে নিজ জ্ঞাতিবিলাকৰ গুৰিলৈ এজনী মিদিয়নীয়া তিৰোতা আনিলে।
\v 7 তাকে দেখি, হাৰোণ পুৰোহিতৰ নাতিয়েক ইলিয়াজৰৰ পুত্ৰ পীনহচে মণ্ডলীৰ মাজৰ পৰা উঠি হাতত বৰচা লৈ,
\v 8 সেই ইস্ৰায়েলীয়া পুৰুষৰ পাছে পাছে খেদি গৈ, কোঁঠালিত সোমাই সেই দুই জনক, সেই ইস্ৰায়েলীয়া পুৰুষক আৰু সেই তিৰোতাজনীৰ পেটত খুচিলে; তাতে ইস্ৰায়েলৰ সন্তানবিলাকৰ মাজৰ পৰা মহামাৰী স্থগিত হ’ল।
\v 9 আৰু যিবোৰ মহামাৰীত মৰিল, সিহঁত চব্বিশ হাজাৰ লোক আছিল।
\p
\v 10 পাছে যিহোৱাই মোচিক কলে,
\v 11 হাৰোণ পুৰোহিতৰ নাতিয়েক ইলিয়াজৰৰ পুত্ৰ পিনহচে ইস্ৰায়েলৰ মাজত মোৰ অন্তৰ্জ্বালাৰে জ্বলি উঠি ইস্ৰায়েলৰ সন্তানবিলাকৰ পৰা মোৰ ক্ৰোধ ঘূৰুৱাত মই নিজ অন্তৰ্জ্বালাৰে ইস্ৰায়েলৰ সন্তানবিলাকক বিনষ্ট নকৰিলোঁ।
\v 12 এই হেতুকে তুমি এই কথা কোৱা, চোৱা, মই তেওঁলৈ শান্তিদায়ক নিয়মটিৰ প্ৰতিজ্ঞা সিদ্ধ কৰোঁ;
\v 13 সেয়ে তেওঁৰ পক্ষে আৰু তেওঁৰ ভাবি-বংশৰ পক্ষেও চিৰস্থায়ী পুৰোহিত পদৰ নিয়ম হ’ব; কিয়নো তেওঁ নিজ ঈশ্বৰৰ পক্ষে অন্তৰ্জালাৰে জ্বলিছিল, আৰু ইস্ৰায়েলৰ সন্তানবিলাকক প্ৰায়শ্চিত্ত কৰিলে।
\v 14 হত হোৱা যি ইস্ৰায়েলীয়া পুৰুষক সেই মিদিয়নীয়া তিৰোতাৰ লগত বধ কৰা হৈছিল, তাৰ নাম চালূৰ পুতেক জিম্ৰী; তেওঁ চিমিয়োনীয়াবিলাকৰ পিতৃ-বংশৰ এজন অধ্যক্ষ আছিল।
\v 15 আৰু সেই হত হোৱা মিদিয়নীয়া তিৰোতাজনীৰ নাম চূৰৰ জীয়েক কজ্বী; চূৰ মিদিয়নৰ মাজত পিতৃ-বংশৰ লোকবিলাকৰ মূল মানুহ আছিল।
\p
\v 16 পাছে যিহোৱাই মোচিক কলে,
\v 17 তুমি মিদিয়নীয়া লোকবিলাকলৈ শত্ৰুতা আচৰণ কৰি সিহঁতক প্ৰহাৰ কৰা।
\v 18 কিয়নো পিয়োৰ দেৱতাৰ বিষয়ে আৰু সেই পিয়োৰৰ নিমিত্তে মহামাৰীৰ দিনা হত হোৱা সিহঁতৰ নিজ জাতিৰ কজ্বী নামেৰে মিদিয়নীয়া অধ্যক্ষৰ জীয়েকৰ বিষয়েও সিহঁতে তোমালোকক প্ৰতাৰণা কৰি ছলেৰে তোমালোকলৈ শত্ৰুতা আচৰণ কৰিলে।
\s ইস্ৰায়েলৰ সন্তানবিলাকক দ্বিতীয়বাৰ গণনা কৰা।
\c 26
\p
\v 1 এই মহামাৰীৰ পাছত যিহোৱাই মোচি আৰু হাৰোণৰ পুত্ৰ ইলিয়াজৰ পুৰোহিতক কলে,
\v 2 তোমালোকে ইস্ৰায়েলৰ সন্তানবিলাকৰ গোটেই মণ্ডলীৰ মাজত নিজ নিজ পিতৃ-বংশ অনুসাৰে, ইস্ৰায়েলৰ মাজত ৰণলৈ যাব পৰা বিশ বছৰ বয়সীয়া আৰু তাতকৈ অধিক বয়সীয়া যিমান লোক আছে, তেওঁবিলাকক গণনা কৰা।
\v 3 তাতে মোচি আৰু ইলিয়াজৰ পুৰোহিতে যিৰীহোৰ সন্মুখত যৰ্দ্দনৰ ওচৰত মোৱাবৰ সমথলত তেওঁবিলাকক কলে,
\v 4 মোচিক, আৰু মিচৰ দেশৰ পৰা ওলাই অহা ইস্ৰায়েলৰ সন্তানবিলাকক দিয়া যিহোৱাৰ আজ্ঞা অনুসাৰে, বিশ বছৰ বয়সীয়া আৰু তাতকৈ অধিক বয়সীয়া লোকক গণনা কৰা।
\p
\v 5 ৰূবেণ ইস্ৰায়েলৰ জ্যেষ্ঠ পুত্ৰ; ৰূবেণৰ সন্তান এইবিলাক; হনোকৰ পৰা হনোকীয়া গোষ্ঠী,
\v 6 পল্লূৰ পৰা পল্লূইয়া গোষ্ঠী, হিষ্ৰোণৰ পৰা হিষ্ৰোণীয়া গোষ্ঠী, কৰ্ম্মীয়াৰ পৰা কৰ্ম্মীয়া গোষ্ঠী।
\v 7 এইবিলাকেই ৰূবেণৰ গোষ্ঠী; তেওঁবিলাকৰ মাজৰ গণিত লোক তিয়াল্লিশ হাজাৰ সাতশ ত্ৰিশজন।
\v 8 আৰু পল্লূৰ সন্তান ইলীয়াব; ইলীয়াবৰ সন্তান নমূৱেল, দাথন, আৰু অবীয়াম।
\v 9 কোৰহৰ দলে যেতিয়া যিহোৱাৰ বিৰুদ্ধে বিবাদ কৰিছিল, তেতিয়া মোচি আৰু হাৰোণৰ অহিতে বিবাদ কৰা মণ্ডলীভূক্ত লোক সেই দাথন আৰু অবীৰাম।
\v 10 সেই সময়ত পৃথিৱীয়ে মুখ মেলি সিহঁতক আৰু কোৰহকো গ্ৰাস কৰিলে, তাতে সেই দল মৰিল; অগ্নিয়ে দুশ পঞ্চাশ জনক পুৰি ভষ্ম কৰিলে, আৰু তেওঁবিলাকেই দৃষ্টন্তস্বৰূপ হ’ল।
\v 11 কিন্তু কোৰহৰ সন্তানবিলাক হ’লে মৰা নাছিল।
\p
\v 12 নিজ নিজ গোষ্ঠী অনুসাৰে এইবিলাক চিমিয়োনৰ সন্তান; নমূৱেলৰ পৰা নমূৱেলীয়া গোষ্ঠী, যাখীনৰ পৰা যাখীনীয়া গোষ্ঠী, যাখীনৰ পৰা যাখীনীয়া গোষ্ঠী,
\v 13 জেৰহৰ পৰা জেৰহীয়া গোষ্ঠী, চৌলৰ পৰা চৌলীয়া গোষ্ঠী।
\v 14 চিমিয়োনীয়া গোষ্ঠীবিলাকৰ লোক বাইশ হাজাৰ দুশজন আছিল।
\p
\v 15 নিজ নিজ গোষ্ঠী অনুসাৰে এইবিলাক গাদৰ সন্তান; চফোনৰ পৰা চফোনীয়া গোষ্ঠী, হগ্গীয়াৰ পৰা হগ্গীয়া গোষ্ঠী, চূনীৰ পৰা চূনীয়া গোষ্ঠী,
\v 16 অজনী পৰা অজনীয়া গোষ্ঠী, এৰীৰ পৰা এৰীয়া গোষ্ঠী, অৰোদৰ পৰা অৰোদীয়া গোষ্ঠী,
\v 17 অৰেলাৰ পৰা অৰেলীয়া গোষ্ঠী।
\v 18 গাদৰ সন্তানবিলাকৰ এই গোষ্ঠীবিলাক গণনা কৰা হ’লত, চল্লিশ হাজাৰ পাঁচ শ লোক হ’ল।
\p
\v 19 যিহূদাৰ পুতেক এৰ আৰু ওনন; এই এৰ আৰু ওনন কনান দেশতেই মৰিল।
\v 20 নিজ নিজ গোষ্ঠী অনুসাৰে এইবিলাক যিহূদাৰ সন্তান; চেলাৰ পৰা চেলানীয়া গোষ্ঠী, পেৰচৰ পৰা পেৰচীয়া গোষ্ঠী, জেৰহৰ পৰা জেৰহীয়া গোষ্ঠী।
\v 21 পেৰচৰ এইবিলাক সন্তান হিষ্ৰোণৰ পৰা হিষ্ৰোণীয়া গোষ্ঠী, হামূলৰ পৰা হামূলীয়া গোষ্ঠী।
\v 22 যিহূদাৰ এই গোষ্ঠীবিলাক গণনা কৰা হ’লত, ছয়সত্তৰ হাজাৰ পাঁচ শ লোক হ’ল।
\p
\v 23 নিজ নিজ গোষ্ঠী অনুসাৰে এই বিলাক ইচাখৰৰ সন্তান; তোলাৰ পৰা তোলাইয়া গোষ্ঠী, পুব্বাৰ পৰা পুনীয়া গোষ্ঠী,
\v 24 যাচূবৰ পৰা যাচূবীয়া গোষ্ঠী, চিম্ৰোণৰ পৰা চিম্ৰোণীয়া গোষ্ঠী।
\v 25 ইচাখৰৰ এই গোষ্ঠীবিলাক গণনা কৰা হ’লত, চৌষষ্ঠী হাজাৰ তিনিশ লোক হ’ল।
\p
\v 26 নিজ নিজ গোষ্ঠী অনুসাৰে এইবিলাক জবূলূনৰ সন্তান; চেৰদৰ পৰা চেৰদীয়া গোষ্ঠী, এলোনৰ পৰা এলোনীয়া গোষ্ঠী, যহলেলৰ পৰা যহলেলীয়া গোষ্ঠী।
\v 27 জবূলূনৰ এই গোষ্ঠীবিলাকক গণনা কৰা হ’লত, ষাঠী হাজাৰ পাঁচশ লোক হ’ল।
\p
\v 28 নিজ নিজ গোষ্ঠী অনুসাৰে যোচেফৰ পুত্ৰ মনচি আৰু ইফ্ৰয়িম।
\v 29 মনচিৰ সন্তান; মাখীৰৰ পৰা মাখীৰীয়া গোষ্ঠী; মাখীৰৰ পুতেক গিলিয়দ; সেই গিলিয়দৰ পৰা গিলিয়দীয়া গোষ্ঠী।
\v 30 গিলিয়দৰ সন্তান এইবিলাক; ঈয়েজৰৰ পৰা ঈয়েজৰীয়া গোষ্ঠী, হেলকৰ পৰা হেলকীয়া গোষ্ঠী
\v 31 অস্ৰীয়েলৰ পৰা অস্ৰীয়েলীয়া গোষ্ঠী, চেখমৰ পৰা চেখমীয়া গোষ্ঠী, চমীদাৰ পৰা চমীদাইয়া গোষ্ঠী,
\v 32 আৰু হেফৰৰ পৰা হেফৰীয়া গোষ্ঠী।
\v 33 সেই হেফৰৰ পুতেক চলফাদ; সেই চলফাদৰ পুত্ৰ সন্তান নাছিল, কেৱল জীয়েক আছিল। সেই চলফাদৰ জীয়েকহঁতৰ নাম মহলা,নোৱা, হগ্লা, মিল্কা, আৰু তিৰ্চা।
\v 34 ইবিলাকেই মনচিৰ গোষ্ঠী; ইবিলাকৰ গণিত লোক বাৱন্ন হাজাৰ সাত শ জন।
\p
\v 35 নিজ নিজ গোষ্ঠী অনুসৰি এইবিলাকেই ইফ্ৰয়িমৰ সন্তান; চুথেলহৰ পৰা চুথেলহীয়া গোষ্ঠী, বেখৰৰ পৰা বেখৰীয়া গোষ্ঠী, তহনৰ পৰা তহনীয়া গোষ্ঠী,
\p
\v 36 আৰু চুথেলহৰ সন্তান এইবিলাক; এৰণৰ পৰা এৰণীয়া গোষ্ঠী।
\p
\v 37 ইফ্ৰয়িমৰ সন্তানবিলাকৰ এই গোষ্ঠীবিলাক গণনা কৰা হ’লত, বত্ৰিশ হাজাৰ পাঁচ শ লোক হ’ল। নিজ নিজ গোষ্ঠী অনুসাৰে এইবিলাকেই যোচেফৰ সন্তান।
\p
\v 38 নিজ নিজ গোষ্ঠী অনুসাৰে বিন্যামীনৰ সন্তান এইবিলাক; বেলাৰ পৰা বেলাইয়া গোষ্ঠী, অচবেলৰ পৰা অচবেলীয়া গোষ্ঠী, অহীৰামৰ পৰা অহীৰামীয়া গোষ্ঠী,
\p
\v 39 চুফুফমৰ পৰা চুফমীয়া গোষ্ঠী, হূফমৰ পৰা হূফমীয়া গোষ্ঠী।
\p
\v 40 আৰু বেলাৰ সন্তান অৰ্দ আৰু নামন; অৰ্দৰ পৰা অৰ্দীয়া গোষ্ঠী, নামনৰ পৰা নামনীয়া গোষ্ঠী।
\p
\v 41 নিজ নিজ গোষ্ঠী অনুসৰি ইবিলাকেই বিন্যামীনৰ সন্তান; ইবিলাকৰ গণিত লোক পঞ্চল্লিশ হাজাৰ ছশ জন।
\p
\v 42 নিজ নিজ গোষ্ঠী অনুসাৰে দানৰ সন্তান এইবিলাক; চূহমৰ পৰা চুহমীয়া গোষ্ঠী। নিজ নিজ গোষ্ঠী অনুসাৰে ইবিলাক দানৰ গোষ্ঠী।
\v 43 চূহমীয়া আটাই গোষ্ঠী গণনা কৰা হ’লত, চৌষষ্ঠী হাজাৰ চাৰিশ জন হ’ল
\p
\v 44 নিজ নিজ গোষ্ঠী অনুসাৰে আচেৰৰ সন্তান এইবিলাক; যিম্নাৰ পৰা যিম্নীয়া গোষ্ঠী, যিচবিৰ পৰা যিচবিয়া গোষ্ঠী, বৰীয়াৰ পৰা বৰীয়াইয়া গোষ্ঠী।
\v 45 বৰীয়াৰ সন্তান এইবিলাক হেবৰৰ পৰা হেবৰীয়া গোষ্ঠী, মল্কীয়েলৰ পৰা মল্কীয়েলীয়া গোষ্ঠী।
\v 46 আচেৰৰ জীয়েকৰ নাম চেৰহ।
\v 47 আচেৰৰ সন্তানবিলাকৰ এই গোষ্ঠীবিলাক গণনা কৰা হ’লত, ত্ৰেপন্ন হাজাৰ চাৰিশ জন হ’ল
\p
\v 48 নিজ নিজ গোষ্ঠী অনুসাৰে নপ্তালীৰ সন্তান এইবিলাক; যহচিয়েলৰ পৰা যহচিয়েলীয়া গোষ্ঠী,
\v 49 গূণীৰ পৰা গূণীয়া গোষ্ঠী, যেচৰৰ পৰা যেচৰীয়া গোষ্ঠী, চিল্লেমৰ পৰা চিল্লেমীয়া গোষ্ঠী।
\v 50 নিজ নিজ গোষ্ঠী অনুসাৰে এইবিলাক নপ্তালীৰ গোষ্ঠী, ইবিলাকৰ গণিত লোক পঞ্চল্লিশ হাজাৰ চাৰিশ জন।
\p
\v 51 ইস্ৰায়েলৰ সন্তানবিলাকৰ মাজত গণনা কৰা লোকবিলাকৰ সংখ্যা ছয় লাখ এক হাজাৰ সাতশ ত্ৰিশ জন আছিল।
\p
\v 52 পাছে যিহোৱাই মোচিক কলে,
\v 53 নামৰ সংখ্যা অনুসাৰে আধিপত্যৰ অৰ্থে ইবিলাকৰ মাজত দেশ ভাগ কৰা হ’ব।
\p
\v 54 অধিকক অধিক আধিপত্য দিবা, আৰু কমক কম আধিপত্য দিবা; যাৰ যিমান গণিত লোক, তাক সিমান আধিপত্য দিয়া যাব।
\p
\v 55 কিন্তু চিঠি খেলাই দেশ ভাগ কৰা হ’ব; নিজ নিজ পিতৃ ফৈদৰ নাম অনুসাৰে তেওঁবিলাকে আধিপত্য পাব।
\p
\v 56 লোক অধিক বা কম হওক, চিঠি খেলৰ দ্বাৰাইহে তেওঁবিলাকৰ আধিপত্য তেওঁবিলাকৰ মাজত ভাগ বাঁটি দিয়া হ’ব।
\p
\v 57 নিজ নিজ গোষ্ঠী অনুসাৰে লেবী ফৈদৰ মাজত গণিত লোক এইবিলাক; গেৰ্চোনৰ পৰা গেৰ্চোনীয়া গোষ্ঠী, কহাতৰ পৰা কহাতীয়া গোষ্ঠী, মৰাৰীৰ পৰা মৰাৰীয়া গোষ্ঠী।
\p
\v 58 লেবীয়া গোষ্ঠী এইবিলাক; লিবনীয়া গোষ্ঠী, হিব্ৰোণীয়া গোষ্ঠী মহলীয়া গোষ্ঠী, মূচীয়া গোষ্ঠী, কোৰহীয়া গোষ্ঠী।
\p
\v 59 কহাতৰ পুতেক অম্ৰম; অম্ৰমৰ ভাৰ্য্যাৰ নাম যোকেবদ; তেওঁ লেবীৰ জীয়েক; তেওঁৰ মাকে তেওঁক লেবীলৈ মিচৰ দেশত জন্মালে; তেওঁ অম্ৰমলৈ হাৰোণ, মোচি, আৰু তেওঁবিলাকৰ বায়েক মিৰিয়মক জন্মালে।
\p
\v 60 হাৰোণলৈ নাদব, অবীহূ, ইলিয়াজৰ, আৰু ঈথামৰ জন্মিল।
\p
\v 61 কিন্তু নাদব আৰু অবীহূয়ে যিহোৱাৰ সাক্ষাতে সাধাৰণ জুই উৎসৰ্গ কৰাত, তেওঁবিলাক মৰা পৰিল।
\p
\v 62 তেওঁবিলাকৰ মাজত এমাহ বয়সীয়া আৰু তাতকৈ অধিক বয়সীয়া পুৰুষবিলাকক গণনা কৰা হ’লত, তেইশ হাজাৰ জন হ’ল; কিয়নো, ইস্ৰায়েলৰ সন্তানবিলাকৰ মাজত তেওঁবিলাকক কোনো আধিপত্য নিদিয়াৰ কাৰণে, ইস্ৰায়েলৰ সন্তানবিলাকৰ মাজত তেওঁবিলাক গণিত নহ’ল।
\p
\v 63 এইবিলাক লোকক মোচি আৰু পুৰোহিত ইলিয়াজৰৰ দ্বাৰাই গণনা কৰা হ’ল; তেওঁবিলাক যিৰীহোৰ সন্মুখত যৰ্দ্দনৰ ওচৰত মোৱাবৰ সমথলত ইস্ৰায়েলৰ সন্তানবিলাকক গণনা কৰিলে।
\p
\v 64 কিন্তু চীনয় অৰণ্যত ইস্ৰায়েলৰ সন্তানবিলাকক গণনা কৰা মোচি আৰু হাৰোণ পুৰোহিতৰ দ্বাৰাই যিবিলাকক গণনা কৰা হৈছিল, তেওঁবিলাকৰ এজনো ইবিলাকৰ মাজত নাছিল।
\p
\v 65 কাৰণ যিহোৱাই তেওঁবিলাকৰ বিষয়ে কৈছিল, তেওঁবিলাকে নিশ্চয়ে অৰণ্যত মৰিব।এই হেতুকে তেওঁবিলাকৰ মাজত যিফুন্নিৰ পুত্ৰ কালেব আৰু নুনৰ পুত্ৰ যিহোচূৱাৰ বাহিৰে এজনো অৱশিষ্ট নাথাকিল।
\s চলফাদৰ জীয়েকবিলাকক আধিপত্য দিয়া, আৰু সেই বিষয়ৰ বিধি। মোচিৰ পদত যিহোচূৱাক নিযুক্ত কৰা।
\c 27
\p
\v 1 পাছে যোচেফৰ পুত্ৰ মনচিৰ গোষ্ঠীবিলাকৰ মাজৰ মনচিৰ বৃদ্ধ পৰিনাতি, মাখীৰৰ পৰিনাতি, গিলিয়দৰ নাতি হেফৰৰ পুতেক চলফাদৰ জীয়েক যি মহলা, নোৱা, হগ্লা, মিল্কা আৰু তিৰ্চা সিহঁতে আহি,
\p
\v 2 মোচি ইলিয়াজৰ পুৰোহিত, অধ্যক্ষবিলাক, আৰু গোটেই মণ্ডলীৰ আগত সাক্ষাৎ কৰা তম্বুৰ দুৱাৰ মুখত থিয় হৈ এই কথা কলে, আমাৰ পিতৃ অৰণ্যতে মৰিল;
\p
\v 3 তেওঁ কোৰহৰ দলৰ মাজত, যিহোৱাৰ বিৰুদ্ধে আলচ পতাবিলাকৰ দলৰ মাজত নাছিল, তেওঁ নিজ পাপতেহে মৰিল; আৰু তেওঁৰ পুত্ৰ সন্তান নাছিল।
\p
\v 4 আমাৰ পিতৃৰ পুত্ৰ সন্তান নথকাত তেওঁৰ গোষ্ঠীৰ মাজৰ পৰা তেওঁৰ নাম কিয় লোপ পাব? আমাৰ পিতৃ বংশৰ ভাইবিলাকৰ মাজত আমাকেই আধিপত্য দিয়ক।
\p
\v 5 তেতিয়া মোচিয়ে যিহোৱাৰ আগত সিহঁতৰ কথা কলে।
\p
\v 6 তাতে যিহোৱাই মোচিক কলে, চলফাদৰ জীয়েকহঁতে ঠিক কৈছে;
\v 7 তুমি সিহঁতৰ পিতৃ বংশৰ ভাইবিলাকৰ মাজত অৱশ্যে সিহঁতক স্বত্বাধিকাৰ দিবা সিহঁতৰ বাপেকৰ আধিপত্য সিহঁতক গতাই দিবা।
\v 8 আৰু ইস্ৰায়েলৰ সন্তানবিলাকক কোৱা, কোনো লোক যদি অপুত্ৰক হৈ মৰে, তেতিয়া তোমালোকে তাৰ আধিপত্য তাৰ জীয়েকক গতাই দিবা।
\v 9 যদি তাৰ জীয়েক নাথাকে, তেন্তে তাৰ ভায়েক-ককায়েকক তাৰ আধিপত্য দিবা।
\v 10 যদি তাৰ ভাই ককাই নাথাকে,তেন্তে তাৰ বৰ বাপেক বা দদায়েকক তাৰ আধিপত্য দিবা।
\v 11 যদি তাৰ বৰ বাপেক বা দদায়েক নাথাকে, তেন্তে তাৰ গোষ্ঠীৰ মাজৰ ওচৰ সম্বন্ধীয়া লোকক তাৰ আধিপত্য দিবা; সি তাক অধিকাৰ কৰিব। মোচিলৈ হোৱা যিহোৱাৰ আজ্ঞাৰ দৰে এয়ে ইস্ৰায়েলৰ সন্তানবিলাকৰ স্বত্ববিষয়ক বিধি হ’ব।
\p
\v 12 পাছে যিহোৱাই মোচিক কলে, তুমি এই অবাৰীম পৰ্ব্বতত উঠি, যি দেশ মই ইস্ৰায়েলৰ সন্তানবিলাকক দিলোঁ, তাক চোৱা।
\v 13 তাক দেখাৰ পাছত তোমাৰ ককায়েৰা হাৰোণৰ নিচিনাকৈ তোমাকো নিজ লোকবিলাকৰ লগলৈ নিয়া হ’ব।
\v 14 কিয়নো ছিন অৰণ্যত মণ্ডলীৰ বিবাদত, তোমালোকে জলৰ ওপৰত লোকবিলাকৰ আগত মোক পবিত্ৰৰূপে মান্য কৰিবলৈ দিয়া আজ্ঞা উলঙ্ঘন কৰিলা।(সেই জল ছিন অৰণ্যৰ কাদেচত থকা মিৰীবাৰ জল)।
\v 15 তাতে মোচিয়ে যিহোৱাক কলে,
\v 16 যিহোৱাৰ মণ্ডলীৰ ৰখীয়া নোহোৱা মেৰৰ জাকৰ নিচিনা নহ’বৰ নিমিত্তে, ইস্ৰায়েলৰ সন্তানবিলাকৰ আগত অহা-যোৱা কৰিব পৰা,
\v 17 আৰু তেওঁবিলাকক বাহিৰলৈ-ভিতৰলৈ নিব পৰা এজন মানুহ মণ্ডলীৰ ওপৰত, সকলোৰে শৰীৰত থকা আত্মাৰ ঈশ্বৰ যিহোৱাই নিযুক্ত কৰক।
\v 18 তাতে যিহোৱাই মোচিক কলে, আত্মা থকা লোক নুনৰ পুত্ৰ যিহোচূৱাক লৈ তেওঁৰ মুৰত হাত দিয়া,
\v 19 আৰু ইলিয়াজৰ পুৰোহিত আৰু গোটেই মণ্ডলীৰ আগত তেওঁক উপস্থিত কৰি তেওঁবিলাকৰ আগতে তেওঁক আদেশ দিয়া।
\v 20 আৰু ইস্ৰায়েলৰ সন্তানবিলাকৰ গোটেই মণ্ডলীয়ে তেওঁৰ আজ্ঞা মানিবৰ নিমিত্তে তেওঁক নিজ সন্মানৰ ভাগী কৰা।
\v 21 তেওঁ ইলিয়াজৰ পুৰোহিতৰ সন্মুখত থিয় হ’ব, আৰু ইলিয়াজৰে তেওঁৰ নিমিত্তে ঊৰীমৰ বিচাৰৰ দ্বাৰাই যিহোৱাক সুধিব, তেওঁ আৰু তেওঁৰ লগত ইস্ৰায়েলৰ সকলো সন্তানবিলাকে, গোটেই মণ্ডলীয়ে ইলিয়াজৰৰ আজ্ঞাতে বাহিৰলৈ-ভিতৰলৈ অহা-যোৱা কৰিব।
\v 22 পাছে মোচিয়ে যিহোৱাই দিয়া আজ্ঞাৰ দৰেই কাৰ্য্য কৰিলে; তেওঁ যিহোচূৱাক নি, গোটেই মণ্ডলীৰ আগত উপস্থিত কৰি,
\v 23 তেওঁৰ মুৰত হাত দি, মোচিৰ দ্বাৰাই কোওৱা যিহোৱাৰ বাক্য অনুসাৰে তেওঁক আদেশ দিলে।
\s নিৰূপিত সময়ত দিব লগা বলিদান-বিষয়ক বিধি।
\c 28
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক আজ্ঞা দিয়া, তেওঁবিলাকক এই কথা কোৱা, মোৰ উপহাৰ আৰু মোৰ সুঘ্ৰাণাৰ্থক মোৰ ভক্ষ্যস্বৰূপ মোৰ অগ্নিকৃত উপহাৰ নিজ নিজ নিয়মিত সময়ত মোৰ অৰ্থে উৎসৰ্গ কৰিবলৈ তোমালোক সাৱধানে থাকিবা।
\v 3 এই হেতুকে তুমি তেওঁবিলাকক কোৱা, তোমালোকে যিহোৱাৰ উদ্দেশ্যে উৎসৰ্গ কৰিব লগা অগ্নিকৃত উপহাৰ এই, প্ৰতিদিনে নিত্য হোমৰ অৰ্থে দুটা এবছৰীয়া নিঘূণ মতা মেৰ পোৱালি।
\v 4 তাতে এটা মেৰ পোৱালি ৰাতিপুৱা উৎসৰ্গ কৰিবা, আৰু আনটো মেৰ পোৱালি সন্ধ্যা পৰত উৎসৰ্গ কৰিবা।
\v 5 আৰু ভক্ষ্য নৈবেদ্যৰ নিমিত্তে হীনৰ চাৰিভাগৰ এভাগ খুন্দি উলিওৱা তেল মিহলোৱা ঐফাৰ দহ ভাগৰ এভাগ মিহি আটাগুড়ি।
\v 6 এয়ে নিত্য হোম; যিহোৱাৰ উদ্দেশ্যে সুঘ্ৰাণাৰ্থক অগনিকৃত উপহাৰস্বৰূপে চীনয় পৰ্ব্বতত এয়ে নিৰূপিত হৈছিল।
\v 7 আৰু তাৰ প্ৰথম মেৰ পোৱালিৰ নিমিত্তে হীনৰ চাৰি ভাগৰ এভাগ তাৰ পেয় নৈবেদ্য হ’ব; তুমি পবিত্ৰস্থানত যিহোৱাৰ উদ্দেশ্যে পেয় নৈবেদ্যস্বৰূপে ৰাগীয়াল ৰস ঢালি দিবা।
\v 8 আৰু দ্বিতীয় মেৰ পোৱালিটো সন্ধ্যা পৰত উৎসৰ্গ কৰিবা; ৰাতিপুৱা দিয়া ভক্ষ্য নৈবেদ্য আৰু তাৰ পেয় নৈবেদ্যৰ নিচিনাকৈ তাকো যিহোৱাৰ উদ্দেশ্যে সুঘ্ৰাণাৰ্থক অগনিকৃত উপহাৰস্বৰূপে উৎসৰ্গ কৰিবা।
\p
\v 9 আৰু বিশ্ৰাম-দিনত দুটা এবছৰীয়া নিঘূণ মতা মেৰ পোৱালি, আৰু তেল মিহলোৱা ঐফাৰ দহ ভাগৰ দুভাগ ভক্ষ্য নৈবেদ্য আৰু তাৰ পেয় নৈবেদ্য উৎসৰ্গ কৰিবা;
\v 10 নিত্য হোম আৰু পেয় নৈবেদ্যৰ বাহিৰেও প্ৰতি বিশ্ৰাম-বাৰে এই হোম হ’ব।
\p
\v 11 আৰু প্ৰত্যেক মাহৰ আৰম্ভণত তোমালোকে যিহোৱাৰ উদ্দেশ্যে হোমৰ নিমিত্তে দুটা দমৰা গৰু, এটা মতা মেৰ, আৰু সাতোটা নিঘূণ মতা মেৰ পোৱালি, এই সকলোকে উৎসৰ্গ কৰিবা।
\v 12 আৰু প্ৰত্যেক দমৰা গৰুৰ নিমিত্তে ভক্ষ্য নৈবেদ্যস্বৰূপে ঐফাৰ দহ ভাগৰ তিনি ভাগ, তেল মিহলোৱা মিহি আটাগুড়ি, আৰু মতা মেৰটোৰ নিমিত্তে ভক্ষ্য নৈবেদ্যস্বৰূপে দহ ভাগৰ দুভাগ, তেল মিহলোৱা মিহি আটাগুড়ি,
\v 13 আৰু প্ৰত্যেক মেৰ পোৱালিৰ নিমিত্তে ভক্ষ্য নৈবেদ্যস্বৰূপে দহ ভাগৰ এভাগ, তেল মিহলোৱা মিহি আটাগুড়ি উৎসৰ্গ কৰিবা; সেয়ে সুঘ্ৰাণাৰ্থক হোম-বলি, যিহোৱাৰ উদ্দেশ্যে অগ্নিকৃত উপহাৰ।
\v 14 আৰু প্ৰত্যেক দমৰা গৰুৰ নিমিত্তে হীনৰ আধা ভাগ, আৰু মতা মেৰটোৰ নিমিত্তে হীনৰ তিনি ভাগৰ এভাগ আৰু প্ৰত্যেক মেৰ পোৱালিৰ নিমিত্তে হীনৰ চাৰিভাগৰ এভাগ দ্ৰাক্ষাৰস সেইবোৰৰ পেয় নৈবেদ্য হ’ব; এয়ে বছৰৰ প্ৰত্যেক মাহত কৰিব লগীয়া মাহেকীয়া হোম।
\v 15 আৰু যিহোৱাৰ উদ্দেশ্যে পাপাৰ্থক বলিস্বৰূপে এটা মতা ছাগ উৎসৰ্গ কৰিবা; নিত্য় হোম আৰু তাৰ পেয় নৈবেদ্যৰ বাহিৰেও ইয়াক কৰিব লাগিব।
\p
\v 16 পাছে প্ৰথম মাহৰ চতুৰ্দ্দশ দিনা যিহোৱাৰ নিস্তাৰ পৰ্ব্ব হ’ব;
\v 17 আৰু সেই মাহৰ পঞ্চদশ দিনা উৎসৱ হ’ব, সাত দিন খমীৰ নিদিয়া পিঠা ভোজন কৰিব লাগিব।
\v 18 প্ৰথম দিনা পবিত্ৰ সভা হ’ব; সেই দিনা তোমালোকে কোনো ব্যৱসায় কৰ্ম্ম নকৰিবা;
\v 19 কিন্তু যিহোৱাৰ উদ্দেশ্যে হোম-বলিৰ অৰ্থে অগ্নিকৃত উপহাৰস্বৰূপে দুটা দমৰা গৰু, এটা মতা মেৰ, আৰু সাতোটা এবছৰীয়া মতা মেৰ পোৱালি উৎসৰ্গ কৰিবা; সেইবোৰ নিঘূণ পশু হ’ব;
\v 20 আৰু প্ৰত্যেক দমৰা গৰুৰ নিমিত্তে দহ ভাগৰ তিনিভাগ, মতা মেৰটোৰ নিমিত্তে দহ ভাগৰ দুভাগ,
\v 21 আৰু মেৰ পোৱালি সাতোটাৰ প্ৰত্যেক পোৱালিৰ নিমিত্তে দহ ভাগৰ এভাগ, তেল মিহলোৱা মিহি আটাগুড়ি সেইবোৰৰ ভক্ষ্য নৈবেদ্য হ’ব;
\v 22 আৰু তোমালোকক প্ৰায়শ্চিত্ত কৰিবলৈ পাপৰ্থক বলিস্বৰূপে এটা মতা ছাগ উৎসৰ্গ কৰিবা।
\v 23 নিত্য হোমৰ অৰ্থে ৰাতিপুৱাৰ যি হোম-বলি, তাৰ বাহিৰেও এই সকলোকে উৎসৰ্গ কৰিবা।
\v 24 এই নিয়ম অনুসাৰে তোমালোকে সাত দিনলৈকে প্ৰতি দিনে যিহোৱাৰ উদ্দেশ্যে সুঘ্ৰাণৰ অৰ্থে ভক্ষ্যস্বৰূপ অগ্নিকৃতউপহাৰ উৎসৰ্গ কৰিবা; নিত্য হোম আৰু তাৰ পেয় নৈবেদ্যৰ বাহিৰেও ইয়াক উৎসৰ্গ কৰিবা।
\v 25 আৰু সপ্তম দিনা তোমালোকৰ পবিত্ৰ সভা হ’ব; সেই দিনা তোমালোকে কোমো ব্যৱসায় কৰ্ম্ম নকৰিবা।
\p
\v 26 যি দিনা তোমালোকে সাত সপ্তাহৰ অন্তত হোৱা পৰ্ব্বত যিহোৱালৈ কোনো নতুন ভক্ষ্য নৈবেদ্য উৎসৰ্গ কৰা, প্ৰথমে পকা ফল দিয়া সেই দিনা তোমালোকৰ পবিত্ৰ সভা হ’ব; সেই দিনা কোনো ব্যৱসায় কৰ্ম্ম নকৰিবা;
\v 27 কিন্তু যিহোৱাৰ উদ্দেশ্যে সুঘ্ৰাণৰ অৰ্থে হোম-বলিস্বৰুপে দুটা দমৰা গৰু, এটা মতা মেৰ, আৰু সাতোটা এবছৰীয়া মতা মেৰ পোৱালি,
\v 28 আৰু প্ত্যেক দমৰা গৰুৰ নিমিত্তে দহ ভাগৰ তিনি ভাগ, মতা মেৰটোৰ নিমিত্তে দহ ভাগৰ দুভাগ,
\v 29 আৰু মেৰ পোৱালি সাতোটাৰ প্ৰত্যেক পোৱালিৰ নিমিত্তে দহ ভাগৰ এভাগ, তেল মিহলোৱা মিহি আটাগুড়ি সেইবোৰৰ ভক্ষ্য নৈবেদ্য উৎসৰ্গ কৰিবা;
\v 30 আৰু তোমালোকক প্ৰায়শ্চিত্ত কৰিবলৈ এটা মতা ছাগ উৎসৰ্গ কৰিবা।
\v 31 নিত্য হোম-বলি আৰু তাৰ ভক্ষ্য নৈবেদ্যৰ বাহিৰেও তোমালোকে এই সকলোকে, আৰু এইবোৰৰ পেয় নৈবেদ্য উৎসৰ্গ কৰিবা; এই সকলো নিঘূণ পশু হ’ব লাগিব।
\c 29
\p
\v 1 আৰু সপ্তম মাহত, মাহৰ প্ৰথম দিনা তোমালোকৰ পবিত্ৰ সভা হ’ব; সেই দিনা তোমালোকে কোনো ব্যৱসায় কৰ্ম্ম নকৰিবা; সেই দিনা তোমালকৰ তূৰী বজোৱা দিন হ’ব।
\v 2 সেই দিনা তোমালোকে যিহোৱাৰ উদ্দেশ্যে সুঘ্ৰাণৰ অৰ্থে হোম-বলিস্বৰূপে এটা দমৰা গৰু, এটা মতা মেৰ আৰু সাতোটা নিঘূণ এবছৰীয়া মতা মেৰ পোৱালি,
\v 3 আৰু সেই দমৰা গৰুটোৰ নিমিত্তে দহ ভাগৰ তিনি ভাগ, মতা মেৰটোৰ নিমিত্তে দহ ভাগৰ দুভাগ,
\v 4 আৰু মেৰ পোৱালিৰ সাতোটাৰ প্ৰত্যেক পোৱালিৰ নিমিত্তে দহ ভাগৰ এভাগ, তেল মিহলোৱা মিহি আটাগুড়ি সেইবোৰৰ ভক্ষ্য নৈবেদ্য উৎসৰ্গ কৰিবা;
\v 5 আৰু তোমালোকক প্ৰায়শ্চিত্ত কৰিবলৈ পাপৰ্থক বলিস্বৰূপে এটা মতা ছাগ উৎসৰ্গ কৰিবা।
\v 6 নতুন জোনৰ হোম-বলি আৰু তাৰ ভক্ষ্য নৈবেদ্য, নিত্য হোম-বলি আৰু তাৰ ভক্ষ্য নৈবেদ্য, আৰু সেইবোৰৰ পেয় নৈবেদ্যৰ বাহিৰেও, সেইবোৰৰ বিধিমতে তোমালোকে সুঘ্ৰাণৰ অৰ্থে যিহোৱাৰ উদ্দেশ্যে অগ্নিকৃত উপহাৰ স্বৰূপে সেই সকলোকে উৎসৰ্গ কৰিবা।
\p
\v 7 সেই সপ্তম মাহৰ দশম দিনা তোমালোকৰ পবিত্ৰ সভা হ’ব; সেই দিনা তোমালোকে নিজ নিজ প্ৰাণক দুখ দিবা, আৰু কোনো কাৰ্য্য নকৰিবা;
\v 8 কিন্তু যিহোৱাৰ উদ্দেশ্যে সুঘ্ৰাণৰ অৰ্থে হোম-বলি স্বৰূপে এটা দমৰা গৰু, এটা মতা মেৰ,আৰু সাতোটা এবছৰীয়া মতা মেৰ পোৱালি উৎসৰ্গ কৰিবা; সেইবোৰ নিঘূণ পশু হ’ব লাগিব;
\v 9 আৰু দমৰা গৰুটোৰ নিমিত্তে দহ ভাগৰ তিনি ভাগ,মতা মেৰটোৰ নিমিত্তে দহ ভাগৰ দুভাগ,
\v 10 আৰু মেৰ পোৱালি সাতোটাৰ প্ৰত্যেক পোৱালিৰ নিমিত্তে দহ ভাগৰ এভাগ, তেল মিহলোৱা মিহি আটাগুড়ি সেইবোৰৰ ভক্ষ্য নৈবেদ্য হ’ব;
\v 11 আৰু পাপাৰ্থক বলিস্বৰূপে এটা মতা ছাগ উৎসৰ্গ কৰিবা। প্ৰায়শ্চিত্তৰ পাপাৰ্থক বলিৰ, নিত্য হোম বলিৰ, তাৰ ভক্ষ্য নৈবেদ্যৰ,আৰু সেইবোৰৰ পেয় নৈবেদ্যৰ বাহিৰেও, এই সকলোকে উৎসৰ্গ কৰিবা।
\p
\v 12 আৰু সপ্তম মাহৰ পঞ্চদশ দিনা তোমালোকৰ পবিত্ৰ সভাগ হ’ব, সেই দিনা তোমালোকে কোনো ব্যৱসায় কৰ্ম্ম নকৰিবা; আৰু তোমালোকে সাত দিনলৈকে যিহোৱাৰ উদ্দেশ্যে উৎসৱ পালন কৰিবা,
\v 13 আৰু যিহোৱাৰ উদ্দেশ্যে সুঘ্ৰাণৰ অৰ্থে অগ্নিকৃত উপহাৰস্বৰূপে হোম-বলিৰ নিমিত্তে তেৰটা দমৰা গৰু, দুটা মতা মেৰ আৰু চৌদ্ধটা এবছৰীয়া মতা মেৰ পোৱালি উৎসৰ্গ কৰিবা;
\v 14 আৰু দমৰা গৰু তেৰটাৰ প্ৰত্যেক গৰুৰ নিমিত্তে দহ ভাগৰ তিনি ভাগ,আৰু মতা মেৰ দুটাৰ প্ৰত্যেক মেৰৰ নিমিত্তে দহ ভাগৰ দুভাগ,
\v 15 আৰু মতা মেৰ পোৱালি চৌদ্ধটাৰ প্ৰত্যেক মেৰ পোৱালিৰ নিমিত্তে দহ ভাগৰ এভাগ, তেল মিহলোৱা মিহি আটাগুড়ি সেইবোৰৰ ভক্ষ্য নৈবেদ্য হ’ব;
\v 16 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম-বলি আৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 17 আৰু দ্বিতীয় দিনা বাৰটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 18 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিধিমতে সেইবোৰৰ ভক্ষ্য আৰু পেয় নৈবেদ্য হ’ব; আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা।
\v 19 নিত্য হোম-বলি আৰু তাৰ ভক্ষ্য ও সেইবোৰৰ পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 20 আৰু তৃতীয় দিনা এঘাৰটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 21 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিদিমতে সেইবোৰৰ ভক্ষ্য আৰু পেয় নৈবেদ্য হ’ব;
\v 22 আৰু পাপাৰ্থক বলিৰ অৰ্থে এটা মতা ছাগ, উৎসৰ্গ কৰিবা। নিত্য হোম-বলি আৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 23 আৰু চতুৰ্থ দিনা দহোটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 24 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিধিমতে সেইবোৰৰ ভক্ষ্য আৰু পেয় নৈবেদ্য হ’ব;
\v 25 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম-বলি, আৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 26 আৰু পঞ্চম দিনা নটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 27 আৰু দমৰা গৰুৰ, মেৰৰ, মেৰ পোৱালিৰ সংখ্যা অনুসাৰে বিধিমতে সেইবোৰৰ ভক্ষ্য আৰু পেয় নৈবেদ্য হ’ব;
\v 28 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম-বলি আৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 29 আৰু ষষ্ঠ দিনা আঠোটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 30 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিধিমতে সেইবোৰৰ ভক্ষ্য আৰু পেয় নৈবেদ্য হ’ব;
\v 31 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম-বলি আৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 32 আৰু সপ্তম দিনা সাতোটা দমৰা গৰু, দুটা মতা মেৰ, আৰু চৌদ্ধটা এবছৰীয়া নিঘূণ মতা মেৰ পোৱালি উৎসৰ্গ কৰিবা;
\v 33 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিধিমতে সেইবোৰ ভক্ষ্য আৰু পেয় নৈবেদ্য হ’ব;
\v 34 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম বলি আৰু তাৰ ভক্ষ্যনৈবেদ্য ও তাৰ পেয় নৈবেদ্যবোৰৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 35 অষ্টম দিনা তোমালোকৰ কৰ্ম্ম সভা হ’ব; সেইদিনা তোমালোকে কোনো ব্যৱসায়ৰ কৰ্ম্ম নকৰিবা;
\v 36 কিন্তু যিহোৱাৰ উদ্দেশ্যে সুঘ্ৰাণৰ অৰ্থে অগ্নিকৃত উপহাৰ স্বৰূপে হোম বলিৰ নিমিত্তে এটা দমৰা গৰু এটা মতা মেৰ, আৰু সাতোটা এবছৰীয়া নিঘূণ মতা মেৰ পোৱালি উৎসৰ্গ কৰিবা,
\v 37 আৰু দমৰা গৰুৰ, মেৰৰ, আৰু মেৰ পোৱালিৰ সংখ্যা অনুসাৰে বিধিমতে সেইবোৰৰ ভক্ষ্য আৰু পেয় নৈবেদ্য হ’ব;
\v 38 আৰু পাপাৰ্থক বলিৰ নিমিত্তে এটা মতা ছাগ উৎসৰ্গ কৰিবা। নিত্য হোম াৰু তাৰ ভক্ষ্য ও পেয় নৈবেদ্যৰ বাহিৰেও তোমালোকে এই সকলোকে উৎসৰ্গ কৰিবা।
\p
\v 39 সঙ্কল্প সিদ্ধ কৰিবৰ নিমিত্তে দিয়া আৰু ইচ্ছামতে এনেই দিয়া তোমালোকৰ উপহাৰৰ বাহিৰে, তোমালোকৰ ভক্ষ্য ও পেয় নৈবেদ্যৰ নিমিত্তে আৰু তোমালোকৰ মঙ্গলাৰ্থক বলিৰ নিমিত্তে এইবোৰ তোমালোকৰ নিজৰ নিৰূপিত পৰ্ব্ববোৰত যিহোৱাৰ উদ্দেশ্যে উৎসৰ্গ কৰিবা।
\v 40 পাছে মোচিয়ে যিহোৱাৰ পৰা পোৱা সকলো আজ্ঞা অনুসাৰে ইস্ৰায়েলৰ সন্তানবিলাকক এই সকলো কথা কলে।
\s সঙ্কল্প আৰু ব্ৰত-বিষয়ক বিধি।
\c 30
\p
\v 1 পাছে মোচিয়ে ইস্ৰায়েলৰ সন্তানবিলাকৰ ফৈদৰ মূল মানুহবিলাকক কলে,
\v 2 যিহোৱাই এই আজ্ঞা দিছে, কোনো পুৰুষে যদি যিহোৱা উদ্দেশ্যে সঙ্কল্প কৰে, বা ব্ৰত-বন্ধনেৰে নিজ প্ৰাণ বন্ধ কৰিবলৈ শপত কৰে, তেন্তে সি নিজৰ বাক্য ব্যৰ্থ নকৰি, নিজৰ মুখৰ পৰা ওলোৱা আটাই বাক্য সিদ্ধ কৰিব লাগিব।
\v 3 আৰু কোনো তিৰোতাই যদি জীয়াৰী কালত বাপেকৰ ঘৰত থাকোঁতে যিহোৱাৰ উদ্দেশ্যে কোনো সঙ্কল্প কৰে, বা ব্ৰত-বন্ধনেৰে নিজকে বন্ধ কৰে,
\v 4 আৰু তাইৰ বাপেকে যদি, তাই সঙ্কল্প কৰা, বা ব্ৰত-বন্ধনেৰে তাই নিজকে বন্ধ কৰা কথা শুনিও, তাইক একো নকৈ মনে মনে থাকে, তেন্তে তাইৰ সকলো সঙ্কল্প সিদ্ধ কৰিব লাগিব, আৰু বন্ধনেৰে তাই নিজকে বন্ধ কৰে, তাকো সিদ্ধ কৰিব লাগিব।
\v 5 কিন্তু শুনা দিনা যদি তাইৰ বাপেকে তাইক নিষেধ কৰে, তেন্তে তাইৰ সঙ্কল্প বা যি বন্ধনেৰে তাই নিজকে বন্ধ কৰিলে, সেই আটাই কথা সিদ্ধ কৰিব নালাগিব; আৰু তাইৰ বাপেকে নিষেদ কৰা হেতুকে যিহোৱাই তাইক ক্ষমা দিব।
\v 6 আৰু তাই সঙ্কল্পৰ অধীন থকা বা অবিবেচনাৰূপে মুখৰ পৰা ওলোৱা বাক্যেৰে নিজকে বন্ধ কৰা কালত, যদি তাইক বিয়া দিয়া হয়,
\v 7 আৰু তাইৰ স্বামীয়ে তাক শুনিও, শুনা দিনা তাইক একো নকৈ মনে মনে থাকে, তেন্তে তাইৰ সঙ্কল্পবোৰ সিদ্ধ কৰিব লাগিব, বা যি যি বন্ধনেৰে তাই নিজকে বন্ধ কৰিলে, তাকো সিদ্ধ কৰিব লাগিব।
\v 8 কিন্তু সুনা দিনা যদি তাইৰ স্বামীয়ে তাইক নিষেধ কৰে, তেন্তে তাই যি সঙ্কল্পৰ অধীন, আৰু অবিবেচনাৰূপে নিজৰ মুখৰ পৰা ওলোৱা যি বাক্যৰ দ্বাৰাই তাই নিজকে বন্ধ কৰিলে, স্বামীয়ে তাক ব্যৰ্থ কৰিব, আৰু যিহোৱাই তাইক ক্ষমা দিব।
\v 9 কিন্তু বাঁৰী, বা স্বামীয়ে ত্যাগ কৰা তিৰোতাই সঙ্কল্প আদি বন্ধনেৰে নিজকে বন্ধ কৰা সকলো কথা সিদ্ধ কৰিব লাগিব।
\v 10 আৰু তাই যদি স্বামীৰ ঘৰত থাকোঁতে সঙ্কল্প কৰে, বা শপত কৰি নিজকে ব্ৰত বন্ধনেৰে বন্ধ কৰে,
\v 11 আৰু তাইৰ স্বামীয়ে তাক শুনি তাইক একো নকৈ যদি মনে মনে থাকে, তাইক নিষেধ নকৰে, তেন্তে তাইৰ সকলো সঙ্কল্প সিদ্ধ কৰিব লাগিব, আৰু তাই যি বন্ধনেৰে নিজকে বন্ধ কৰিলে, তাকো সিদ্ধ কৰিব লাগিব।
\v 12 কিন্তু শুনা দিনা তাইৰ স্বামীয়ে যদি সেই সকলোকে কোনো ৰূপে ব্যৰ্থ কৰে, তেন্তে তাইৰ সঙ্কল্প আৰু তাইৰ ব্ৰত-বন্ধনৰ বিষয়ে তাইৰ মুখৰ পৰা যি বাক্য ওলাইছিল, তাকো সিদ্ধ কৰিব নালাগিব; তাইৰ স্বামীয়ে তাক ব্যৰ্থ কৰিলে, আৰু যিহোৱাই তাইক ক্ষমা দিব।
\v 13 তিৰোতাৰ প্ৰত্যেক সঙ্কল্প আৰু নিজকে দুখ দিবলৈ নিজকে বন্ধ কৰা শপত তাইৰ স্বামীয়ে সিদ্ধও কৰিব পাৰে, তাইৰ স্বামীয়ে তাক ব্যৰ্থও কৰিব পাৰে।
\v 14 কিন্তু তাইৰ স্বামীয়ে যদি কেইবা দিনলৈকে তাইক একো নকৈ সকলোভাৱে মনে মনে থাকে, তেন্তে তাইৰ সকলো সঙ্কল্প, আৰু নিজকে বন্ধ কৰা সকলো কথা সিদ্ধ কৰিব লগীয়া কৰে; কিয়নো শুনা দিনা একো নকৈ মনে মনে থকাত, সি তাক সিদ্ধ কৰিব লগীয়া কৰিলে।
\v 15 কিন্তু তাক শুনাৰ পাছত যদি কোনোৰূপে সি তাক ব্যৰ্থ কৰে, তেন্তে স্বামীয়ে তাইৰ অপৰাধৰ পল ভোগ কৰিব।
\v 16 স্বামী আৰু ভাৰ্য্যাৰ বিষয়ে, বাপেক আৰু যৌৱন কালত তাৰ ঘৰত থকা জীয়েকৰ বিষয়ে যিহোৱাই মোচিক আজ্ঞা দিয়া বিধি এইবোৰ।
\s মিদিয়নীয়াহঁতৰ পৰাজয় আৰু বিনাশ।
\c 31
\p
\v 1 পাছে যিহোৱাইমোচিক কলে,
\v 2 তুমি ইস্ৰায়েলৰ সন্তানবিলাকৰ নিমিত্তে মিদিয়নীবিলাকৰ প্ৰতিকাৰ সাধা; পাছত তোমাক নিজ লোকবিলাকৰ লগলৈ নিয়া হ’ব।
\v 3 তাতে মোচিয়ে লোকবিলাকক কলে, যিহোৱাৰ নিমিত্তে মিদিয়নৰ প্ৰতিকাৰ সাধিবলৈ, মিদিয়নৰ বিৰুদ্ধে যুদ্ধযাত্ৰা কৰিবৰ নিমিত্তে তোমালোকৰ মাজৰ কিছুমান লোকক যুদ্ধলৈ সুসজ্জিত কৰা।
\v 4 তোমালোকে ইস্ৰায়েলৰ আটাই ফৈদৰ প্ৰত্যেক ফৈদৰ এক এক হাজাৰ লোকক যুদ্ধলৈ পঠাবা ।
\v 5 তাতে ইস্ৰায়েলৰ গোষ্ঠীবিলাকৰ পৰা প্ৰত্যেক ফৈদৰ এক এক হাজাৰ লোক, এইদৰে যুদ্ধলৈ সুসজ্জিত হোৱা বাৰ হাজাৰ লোক উলিওৱা হ’ল।
\v 6 পাছে মোচিয়ে তেওঁবিলাকক, প্ৰত্যেক ফৈদৰ এক এক হাজাৰ লোকক আৰু ইলিয়াজৰ পুৰোহিতৰ পুত্ৰ পীনহচক যুদ্ধলৈ পঠালে; পবিত্ৰস্থানৰ বস্তু, ৰণ বাদ্যৰ অৰ্থে কালি সেই পীনহচৰ হাতত আছিল।
\v 7 তাতে, মোচিক দিয়া যিহোৱাৰ আজ্ঞা অনুসাৰে তেওঁবিলাকে মিদিয়নৰ বিৰুদ্ধে যুদ্ধ কৰি সিহঁতৰ সকলো পুৰুষকে বধ কৰিলে।
\v 8 আৰু তেওঁবিলাকে আন আন হত লোকৰ লগত মিদিয়নৰ ৰজাবিলাকক, অৰ্থাৎ ইবী, ৰেকম, চূৰ, হূৰ ৰেবা, এই এই নামৰ মিদিয়নীয়া পাঁচজন ৰজাক বধ কৰিলে; আৰু বিয়োৰৰ পুতেক বিলিয়মকো তৰোৱালেৰে বধ কৰিলে।
\v 9 আৰু ইস্ৰায়েলৰ সন্তানবিলাকে মিদিয়নৰ আটাই তিৰোতা মানুহবিলাকক আৰু ল’ৰা-ছোৱালী –বিলাকক বন্দী কৰি লৈ গ’ল, আৰু সিহঁতৰ গৰু মেৰ আদি সকলো সম্পত্তি লুটিলে।
\v 10 সিহঁতে যি যি ঠাইত বাস কৰিছিল, সেই সেই ঠাইত থকা সিহঁতৰ সকলো নগৰ, আৰু সিহঁতৰ আটাই ছাউনি পুৰি পেলালে।
\v 11 আৰু তেওঁবিলাকে লুটি লোৱা সকলো সম্পত্তি, আৰু মানুহ কি পশু সকলো জীয়া প্ৰাণী লগত ললে।
\v 12 যিৰীহোৰ সন্মুখত যৰ্দ্দনৰ পাৰৰ মোৱাবৰ সমথলত থকা ছাউনিলৈ, মোচিৰ ইলিয়াজৰ পুৰোহিতৰ, আৰু ইস্ৰায়েলৰ সন্তানবিলাকৰ গোটেই মণ্ডলীৰ গুৰিলৈ, সেই বন্দী কৰি নিয়া লোকবোৰ, যুদ্ধত ধৰা পশুবোৰ, আৰু লুটি লোৱা সম্পত্তিবোৰ অনা হ’ল।
\p
\v 13 তাতে মোচি আৰু ইলিয়াজৰ পুৰোহিত আৰু মণ্ডলীৰ আটাই অধ্যক্ষবিলাকে তেওঁবিলাকক সাক্ষাৎ কৰিবলৈ ছাউনিৰ বাহিৰলৈ গ’ল।
\v 14 তেতিয়া যুদ্ধৰ পৰা উভটি অহা সহস্ৰপতি আৰু শতপতি এই সেনাপতিবিলাকক মোচিয়ে খং কৰি কলে,
\v 15 তোমালোকে আটাই তিৰোতা মানুহবিলাকক জীয়াই ৰাখিছা নে কি?
\v 16 চোৱা, বিলিয়মৰ আলচত সিহঁতেই পিয়োৰ দেৱতাৰ কথাত ইস্ৰায়েলৰ সন্তানবিলাকক যিহোৱাৰ বিৰুদ্ধে সত্যলঙ্ঘন কৰাইছিল; সেই কাৰণেই যিহোৱাৰ মণ্ডলীত মহামাৰী হৈ আছিল।
\v 17 এই হেতুকে তোমালোকে এতিয়া ল’ৰা-ছোৱালীবিলাকৰ আটাই ল’ৰাবোৰক বধ কৰা, আৰু পুৰুষৰে সৈতে শয়ন কৰি পুৰুষক জনা সকল তিৰোতা মানুহক বধ কৰা।
\p
\v 18 কিন্তু ছোৱালীবিলাকৰ মাজৰ যিবোৰে পুৰুষৰে সৈতে শয়ন কৰি পুৰুষক জনা নাই, সিহঁতক তোমালোকে তোমালোকৰ নিমিত্তে জীয়াই ৰাখা।
\p
\v 19 আৰু তোমালোকে সাত দিনলৈকে ছাউনিৰ বাহিৰত ছাউনি পাতি থাকা; তোমালোক যিমান লোকে মানুহ বধ কৰিছা, হত লোকককো চুইছা, সেই সকলোৱে, তোমালোকক আৰু তোমালোকৰ বন্ধী কৰি অনা লোকবিলাকক তৃতীয় দিনা আৰু সপ্তম দিনা শুচি কৰা।
\v 20 আৰু সকলো কাপোৰ, আৰু ছালেৰে সজা ও ছাগৰ নোমেৰে যুগুত কৰা, আৰু কাঠেৰে সজা আটাই বস্তুৰ বিষয়ে তোমালোকে নিজকে শুচি কৰা।
\v 21 পাছে ইলিয়াজৰ পুৰোহিতে ৰণলৈ যোৱা যুদ্ধাৰুবিলাকক কলে, যিহোৱাই মোচিক দিয়া ব্যৱস্থাৰ ইও এটা বিধি;
\v 22 কেৱল সোম, ৰূপ, পিতল, লোহা, বগীতাম, আৰু সীহ আদি যিবোৰ বস্তু জুইত টিকে,
\v 23 সেই সকলোকে জুইৰ মাজেদি নিবা, তাতে সি শুচি হ’ব; তথাপি তাক অশুচিতা-নাশক জলৰ দ্বাৰাই শুচি কৰিব লাগিব; কিন্তু যি যি বস্তু জুইত নিটিকে, তাক তোমালোকে পানীৰ মাজেদি নিবা।
\v 24 আৰু সপ্তম দিনা তোমালোকে নিজ নিজ কাপোৰ ধোবা; তাতে শুচি হ’বা; পাছে ছাউনিত সোমাব পাৰিবা।
\v 25 পাছে যিহোৱাই মোচিক কলে,
\v 26 তুমি, ইলিয়াজৰ পুৰোহিত, আৰু মণ্ডলীৰ পিতৃ-বংশৰ মুখ্যবিলাকে মানুহ কি পশু যুদ্ধত ধৰা আটাই প্ৰাণীৰ লেখ লোৱা;
\v 27 আৰু যুদ্ধত ধৰা সেই প্ৰাণীবিলাকক দুভাগ কৰি, ৰণলৈ যোৱা যুদ্ধাৰুবিলাকৰ আৰু গোটেই মণ্ডলীৰ মাজত ভাগ কৰি দিয়া;
\v 28 আৰু যুদ্ধলৈ যোৱা যুদ্ধাৰুবিলাকৰ পৰা মানুহ, গৰু, গাধ, আৰু মেৰৰ কি ছাগৰ পাঁচ শ পাঁচ শ প্ৰাণীৰ মাজৰ এটা এটা প্ৰাণী যিহোৱাৰ নিমিত্তে কৰ লোৱা;
\v 29 তেওঁবিলাকৰ আধা ভাগৰ পৰা তাক লৈ, যিহোৱাৰ উত্তোলনীয় উপহাৰস্বৰুপে ইলিয়াজৰ পুৰোহিতক দিয়া।
\v 30 আৰু ইস্ৰায়েলৰ সন্তানবিলাকৰ আধা ভাগৰ পৰা মানুহ, গৰু, গাধ, আৰু মেৰ জাক আদি আটাই প্ৰামীৰেই পঞ্চাশটা পঞ্চাশটাৰ মাজৰ এটা লৈ যিহোৱাৰ আবাসৰ ৰখীয়া লেবীয়াবিলাকক দিয়া।
\v 31 তাতে, মোচিক দিয়া যিহোৱাৰ আজ্ঞা অনুসাৰে মোচি আৰু ইলিয়াজৰ পুৰোহিতে সেই কাৰ্য্য কৰিলে।
\v 32 ৰণুৱাবিলাকে লুটি অনা সম্পত্তিৰ বাহিৰে ধৰি অনা প্ৰাণী এইবিলাক;
\v 33 ছয় লাখ পঁয়সত্তৰ হাজাৰ মেৰ আৰু ছাগ, বাসত্তৰ হাজাৰ গৰু,
\v 34 এষষ্ঠী হাজাৰ গাধ,
\v 35 আৰু পুৰুষে সৈতে শয়ন কৰি পুৰুষক নজনা ছোৱালী সৰ্ব্বমুঠ বত্ৰিশ হাজাৰ।
\v 36 তাতে যুদ্ধলৈ যোৱা সৈন্যবিলাকৰ আধা ভাগ প্ৰাণীৰ সংখ্যা তিনি লাখ সাতত্ৰিশ হাজাৰ পাঁচ শ মেৰ আৰু ছাগ;
\v 37 সেই মেৰ আৰু ছাগৰ পৰা লোৱা যিহোৱাৰ কৰ ছশ পঁয়সত্তৰটা।
\v 38 গৰু ছয়ত্ৰিশ হাজাৰ; সেইবোৰৰ মাজৰ পৰা লোৱা যিহোৱাৰ কৰ বাসত্তৰটা।
\v 39 গাধ ত্ৰিশ হাজাৰ পাঁচশ; সেইবোৰৰ মাজৰ পৰা লোৱা যিহোৱাৰ কৰ এষষ্ঠীটা।
\v 40 আৰু মানুহ ষোল্ল হাজাৰ; সিহঁতৰ পৰা লোৱা যিহোৱাৰ কৰ বত্ৰিশটা মানুহ।
\v 41 তাতে, মোচিক দিয়া যিহোৱাৰ আজ্ঞা অনুসাৰে ,সেই কৰ তেওঁ যিহোৱাৰ উত্তোলনীয় উপহাৰ স্বৰূপে ইলিয়াজৰ পুৰোহিতক দিলে।
\v 42 আৰু ইস্ৰায়েলৰ সন্তানবিলাকৰ যি আধা ভাগ, যুদ্ধাৰুবিলাকৰ ভাগৰ পৰা মোচিয়ে বেলেগে ৰাখিলে,
\v 43 (মণ্ডলীৰ সেই আধা ভাগৰ সংখ্যা তিনি লাখ সাতত্ৰিশ হাজাৰ পাঁচশ মেৰ আৰু ছাগ,
\v 44 ছয়ত্ৰিশ হাজাৰ গৰু,
\v 45 ত্ৰিশ হাজাৰ পাঁচশ গাধ,
\v 46 আৰু ষোল্ল হাজাৰ মানুহ আছিল);
\v 47 ইস্ৰায়েলৰ সন্তানবিলাকৰ পৰা সেই আধা ভাগৰ পৰা মানুহ আৰু পশুৰ পঞ্চাশটা পঞ্চাশটাৰ মাজৰ এটা এটা লৈ মোচিক দিয়া যিহোৱাৰ আজ্ঞা অনুসাৰে তেওঁ যিহোৱাৰ আবাসৰ ৰখীয়া লেবীয়াবিলাকক দিলে।
\v 48 পাছে সহস্ৰপতি আৰু শতপতি, সৈন্যসমূহৰ হাজাৰ হাজাৰৰ ওপৰত সেই সেনাপতিবিলাকে মোচিৰ গুৰিলৈ আহি তেওঁক কলে,
\v 49 আপোনাৰ এই দাসবিলাকে নিজৰ নিজৰ অধীনে থকা যুদ্ধাৰুবিলাকৰ লেখ লৈছোঁ; আমাৰ মাজৰ এজনো কম হোৱা নাই।
\v 50 এই হেতুকে আমি প্ৰতিজনে যি সোণৰ অলঙ্কাৰ, অৰ্থাৎ নেপুৰ, খাৰু ,আঙঠি, কুণ্ডল, হাগ এইবোৰ পাইছোঁ, তাক আমি যিহোৱাৰ আগলৈ, নিজৰ নিজৰ প্ৰাণ প্ৰায়শ্চিত্ত কৰিবলৈ যিহোৱাৰ উপহাৰ স্বৰুপে আনিলোঁ।
\v 51 তেতিয়া মোচি আৰু ইলিয়াজৰ পুৰোহিতে তেওঁবিলাকৰ পৰা সেই সোণ, অৰ্থাৎ শিল্পকাৰে বনোৱাআটাই অলঙ্কাৰ ললে।
\v 52 সহস্ৰপতি আৰু শতপতিবিলাকে যিহোৱাৰ উদ্দেশ্যে উৎসৰ্গ কৰা উত্তোলনীয় উপহাৰৰ সেই সোণ ষোল্ল হাজাৰ সাতশ পঞ্চাশ চেকল আছিল;
\v 53 ( কিয়নো যুদ্ধাৰুবিলাকৰ প্ৰতিজনে নিজৰ নিমিত্তে লুটদ্ৰব্য আনিছিল)।
\v 54 পাছে মোচি আৰু ইলিয়াজৰ পুৰোহিতে সহস্ৰপতি আৰু শতপতি এই এই সেনাপতিবিলাকৰ পৰা সেই সোণ লৈ, যিহোৱাৰ আগত ইস্ৰায়েলৰ সন্তানবিলাকৰ স্মৰণাৰ্থক চিন হ’বলৈ, তাক সাক্ষাৎ কৰা তম্বুত ৰাখিলে।
\s যৰ্দ্দনৰ সিপাৰৰ দেশ ভাগ বাঁটি দিয়া।
\c 32
\p
\v 1 ৰূবেণৰ সন্তানবিলাকৰ আৰু গাদৰ সন্তানবিলাকৰ অতিশয় অধিক পশুৰ জাক আছিল; এইকাৰণে তেওঁবিলাকে যাজেৰ আৰু গিলিয়দ দেশ চাই বুজিলে, যে, এয়ে পশুবোৰৰ ঠাই।
\v 2 পাছে গাদৰ আৰু ৰূবেণৰ সন্তানবিলাকে আহি মোচিক,ইলিয়াজৰ পুৰোহিতক, আৰু মণ্ডলীৰ অধ্যক্ষবিলাকক কলে,
\v 3 অটাৰোৎ,দীবোন, যাজেৰ, নিম্ৰা, হিচবোন,ইলিয়ালি, চিবাম, নবো, আৰু বিয়োন,
\v 4 এই যি যি দেশ যিহোৱাই ইস্ৰায়েলৰ মণ্ডলীৰ আগত পৰাজয় কৰিলে, এয়ে পশুবোৰৰ যোগ্য দেশ, আৰু আপোনাৰ এই বন্দীহঁতৰ পশুৰ জাক আছে।
\v 5 তেওঁবিলাকে আৰু কলে, আমি যদি আপোনাৰ দৃষ্টিত অনুগ্ৰহ পাইছোঁ, তেন্তে আধিপত্যৰ অৰ্থে আপোনাৰ এই বন্দীহঁতক এই দেশ দিয়ক, আমাক যৰ্দ্দন পাৰ কৰি নিনিব।
\v 6 তাতে মোচিয়ে গাদৰ আৰু ৰূবেণৰ সন্তানবিলাকক কলে, তোমালোকৰ ভাইবিলাকে যুদ্ধ কৰিবলৈ যাব, পাছে তোমালোকে এই ঠাইত বহি থাকিবা নে কি?
\v 7 যিহোৱাই ইস্ৰায়েলৰ সন্তানবিলাকক দিয়া দেশলৈ তেওঁবিলাকে পাৰ হৈ নাযাবলৈ তেওঁবিলাকৰ মন কেলেই নিৰুৎসাহ কৰিছা?
\v 8 যি কালত মই তোমালোকৰ পিতৃবিলাকক দেশ চাবৰ নিমিত্তে কাদেচ-বৰ্ণেয়াৰ পৰা পঠাইছিলোঁ সেই কালত তেওঁবিলাকেও সেইদৰে কৰিছিল।
\v 9 কিয়নো তেওঁবিলাকে ইষ্কোল উপত্যকালৈকে গৈ দেশ চাই, যিহোৱাই দিয়া সেই দেশত নোসোমাবলৈ ইস্ৰায়েলৰ সন্তানবিলাকৰ মন নিৰোৎসাহ কৰিছিল।
\v 10 এই নিমিত্তে সেই দিনা যিহোৱাৰ ক্ৰোধ জ্বলি উঠিলত তেওঁ শপত কৰি, এই কথা কৈছিল,
\v 11 মই অব্ৰাহাম ইচহাক, আৰু যাকোবক যি দেশ দিম বুলি শপত কৰিছিলোঁ, মিচৰৰ পৰা অহা লোকবিলাকৰ মাজত বিশ বছৰ আৰু তাতোতকৈ অধিক বয়সীয়া কোনোৱে সেই দেশ দেখিবলৈ নাপাব; কিয়নো তেওঁবিলাকে মোৰ পথত সম্পূৰ্ণৰূপে নচলিলে;
\v 12 কেৱল কনিজ্জীয়া যিফুন্নিৰ পুত্ৰ কালেৱ, আৰু নুনৰ পুত্ৰ যিহোচূৱাই তাক দেখিব, কাৰণ তেওঁবিলাকে যিহোৱাৰ পথত সম্পূৰ্ণৰূপে চলিলে।
\v 13 এইদৰে ইস্ৰায়েললৈ যিহোৱাৰ ক্ৰোধ জ্বলি উঠাত, যিহোৱাৰ দৃষ্টিত কু কৰ্ম্ম কৰা আটাই বংশৰ শেষ নোহোৱালৈকে, তেওঁ চল্লিশ বছৰ তেওঁবিলাকক অৰণ্যত ভ্ৰমণ কৰালে।
\v 14 এতিয়া চোৱা, ইস্ৰায়েলৰ বিৰূদ্ধে, যিহোৱাৰ প্ৰচণ্ড ক্ৰোধ আৰু বঢ়াবলৈ, পাপী লোকবিলাকৰ সন্তান যি তোমালোক, তোমালোকে তোমালোকৰ পিতৃবিলাকৰ ঠাইত উঠিছা।
\v 15 কিয়নো, তোমালোকে যদি এইদৰে তেওঁৰ পাছৰ পৰা বিমুখ হোৱা, তেনেহলে, তেওঁ পুনৰায় ইস্ৰায়েলক অৰণ্যত ত্যাগ কৰিব; তাতে তোমালোকে এই সকলো লোকক বিনষ্ট কৰাবা।
\v 16 পাছে তেওঁবিলাকে তেওঁৰ গুৰিলৈ আহি কলে, আমি এই ঠাইত নিজ পশুবোৰৰ নিমিত্তে গঁঢ়াল সাজিম, আৰু ল’ৰা-তিৰোতাবিলাকৰ নিমিত্তে নগৰ নিৰ্ম্মান কৰিম;
\v 17 আৰু আমি ইস্ৰায়েলৰ সন্তানবিলাকক নিজ ঠাইলৈ নিনিওঁ মানে আমি নিজে ৰণলৈ সাজো হৈ, তেওঁবিলাকৰ আগে আগে গৈ থাকিম; কেৱল আমাৰ ল’ৰা-তিৰোতাবিলাক দেশ নিবাসীবিলাকৰ ভয়ত গঢ়েৰে আবৃত নগৰ বাস কৰিব।
\v 18 ইস্ৰায়েলৰ সন্তানবিলাকৰ প্ৰতিজনে নিজ নিজ আধিপত্য অধিকাৰ নকৰে মানে আমি নিজ নিজ ঘৰলৈ উলটি নাহিম।
\v 19 কিয়নো আমি যৰ্দ্দনৰ সিপাৰে আৰু তাৰ আগত তেওঁবিলাকে সৈতে আধিপত্য নলওঁ; কাৰণ পূৱ দিশে যৰ্দ্দনৰ এইপাৰে আমি আধিপত্য পালোঁ।
\p
\v 20 পাছে মোচিয়ে তেওঁবিলাকক কলে, তোমালোকে যদি এই কাৰ্য্য কৰা, তোমালোকে যদি সুসজ্জিত হৈ যিহোৱাৰ সাক্ষাতে যুদ্ধলৈ যোৱা,
\v 21 আৰু তেওঁ নিজ শত্ৰুবোৰক নিজৰ আগৰ পৰা দূৰ নকৰে মানে, আৰু তেওঁৰ আগত দেশ বশীভূত নহয় মানে, ৰণলৈ সাজু হোৱা তোমালোক সকলোৱে যদি যিহোৱাৰ সাক্ষাতে যৰ্দ্দন পাৰ হৈ গৈ থাকা,
\v 22 তেন্তে পাছত তোমালোক উলটি আহিলে, যিহোৱাৰ দৃষ্টিত আৰু ইস্ৰায়েলৰ দৃষ্টিত নিৰ্দ্দোষী হ’বা, আৰু যিহোৱাৰ সাক্ষাতে এই দেশ তোমালোকৰ আধিপত্য হ’ব।
\v 23 কিন্তু যদি সেই দৰে নকৰা, তেন্তে চোৱা, তোমালোকে যিহোৱাৰ অহিতে পাপ কৰিলা, আৰু তোমালোকৰ পাপে তোমালোকক ধৰিব, ইয়াক নিশ্চয় জানিবা।
\v 24 তোমালোকে নিজ নিজ ল’ৰা-তিৰোতাবিলাকৰ নিমিত্তে নগৰ, মেৰ আৰু ছাগৰ জাকৰ নিমিত্তে গঢ়াল সাজা, আৰু তোমালোকৰ মুখৰ পৰা ওলোৱা বাক্যৰ দৰেই কাৰ্য্য কৰা।
\v 25 তেতিয়া গাদৰ আৰু ৰূবেণৰ সন্তানবিলাকে মোচিক কলে, আমাৰ প্ৰভূৱে যি আজ্ঞা কৰিলে, আপোনাৰ এই বন্দীহঁতে তাকেই কৰিম।
\v 26 আমাৰ ল’ৰা-ছোৱালী ও তিৰোতাবিলাক, আৰু মেৰ, ছাগ, গৰু আদি আটাই পশুৰ জাক এই ঠাইৰ গিলিয়দৰ নগৰবোৰত থাকিব;
\v 27 কিন্তু আমাৰ প্ৰভূৰ কথাৰ দৰে, আপোনাৰ এই বন্দীহঁতৰ সকলোৱে সাজু হৈ যুদ্ধ কৰিবৰ নিমিত্তে যিহোৱাৰ সাক্ষাতে পাৰ হৈ যাব।
\p
\v 28 তেতিয়া মোচিয়ে তেওঁবিলাকৰ বিষয়ে ইলিয়াজৰ পুৰোহিতক, নূনৰ পুত্ৰ যিহোচূৱাক, আৰু ইস্ৰায়েলৰ সন্তানবিলাকৰ সকলো ফৈদৰ পিতৃ-বংশৰ মূল মানুহক আজ্ঞা কৰি কলে,
\v 29 গাদৰ আৰু ৰূবেণৰ সন্তানবিলাকৰ প্ৰতিজনে যুদ্ধলৈ সুসজ্জিত হৈ, যিহোৱাৰ সাক্ষাতে তোমালোকৰ লগত যদি য়ৰ্দ্ন পাৰ হৈ যায়, তেন্তে, দেশ তোমালোকৰ আগত বশীভূত হ’লে, তোমালোকে অধিকাৰ কৰিবৰ অৰ্থে তেওঁবিলাককক এই গিলিয়দ দেশ দিবা;
\v 30 কিন্তু যদি তেওঁবিলাকক সুসজ্জিত হৈ, তোমালোকৰ লগত পাৰ নহয়, তেন্তে তেওঁবিলাকে তোমালোকৰ মাজত কনান দেশত আধিপত্য পাব।
\v 31 তেতিয়া গাদৰ আৰু ৰূবেণৰ সন্তানবিলাকে উত্তৰ দিলে, যিহোৱাই আপোনাৰ এই বন্দীহঁতক যি আজ্ঞা কৰিছে, তাকেই আমি কৰিম।
\v 32 আমি সুসজ্জিত হৈ, যিহোৱাৰ সাক্ষাতে পাৰ হৈ কনান দেশত সোমাম, আৰু যৰ্দ্দনৰ ইপাৰত আমাৰ আধিপত্যত আমাৰ স্বত্ব থাকিব।
\p
\v 33 পাছে মোচিয়ে তেওঁবিলাকক গাদৰ আৰু ৰূবেণৰ সন্তানবিলাকক, আৰু যোচেফৰ পুত্ৰ মনচিৰ আধা ফৈদক ইমোৰীয়াবিলাকৰ ৰজা চীহোনৰ ৰাজ্য আৰু বাচানৰ ৰজা ওগৰ ৰাজ্য, নিজ নিজ অঞ্চলে সৈতে নগৰ থকা দেশ, এইদৰে চাৰিওফালে থকা দেশৰ আটাই নগৰ দিলে।
\v 34 তাতে গাদৰ সন্তানবিলাকে দীবোন, অটাৰোৎ, অৰোয়েৰ,
\v 35 অটাৰোৎ-চোফন, যাজেৰ, যগ্বেহা, বৈৎ-নিম্ৰা,
\v 36 আৰু বৈৎ-হাৰণ, গড়েৰে আবৃত এই এই নগৰ পুনৰায় নিৰ্ম্মান কৰিলে আৰু মেৰৰ গঁৰাল সাজিলে।
\v 37 আৰু ৰূবেণৰ সন্তানবিলাকে হিচবোন,
\v 38 ইলিয়ালি, কিৰিয়াথয়িম, নবো, আৰু বাল-মিয়োন নাম সলনি কৰি পুনৰায় নিৰ্ম্মান কৰিলে, আৰু চিবমাও নিৰ্ম্মান কৰিলে; তেওঁবিলাকে পুনৰায় নিৰ্ম্মান কৰা নগৰৰ নাম নতুনকৈ দিলে।
\v 39 আৰু মনচিৰ পুত্ৰ মাখীৰৰ সন্তানবিলাকে গিলিয়দলৈ গৈ, তাক হাত কৰি লৈ, তাত থকা ইমোৰীয়াবিলাকক দূৰ কৰিলে।
\v 40 আৰু মনচিয়ে মনচিৰ পুত্ৰ মাখীৰক গিলিয়দ দেশ দিলে; তেওঁ তাৰ মাজত বাস কৰিলে।
\v 41 আৰু মনচিৰ সন্তান যায়ীৰে গৈ, সিহঁতৰ গাঁওবোৰ হাত কৰি লৈ, সেইবোৰৰ নাম হব্বোৎ-যায়ীৰ [অৰ্থাৎ যায়ীৰৰ গাওঁ] ৰাখিলে।
\v 42 আৰু নোবহে গৈ, কনাৎ নগৰ আৰু তাৰ গাওঁবোৰ হাত কৰি লৈ, নিজৰ নামৰ দৰেই তাৰো নাম নোবহ দিলে।
\s ইস্ৰায়েলৰ সন্তানবিলাকে বাটে বাটে থাকি ৰাওনা হোৱা ঠাইবোৰৰ তালিকা।
\c 33
\p
\v 1 ইস্ৰায়েলৰ সন্তানবিলাকে মোচি আৰু হাৰোণৰ অধীনে নিজ সৈন্যদল অনুসাৰে মিচৰ দেশৰ পৰা ওলাই আহোঁতে, তেওঁবিলাকে যি যি যাত্ৰা কৰিছিল, সেই সকলো যাত্ৰাৰ বিৱৰণ এই।
\v 2 মোচিয়ে যিহোৱাৰ আজ্ঞামতেই তেওঁবিলাকৰ সকলো যাত্ৰা অনুসাৰে তেওঁবালাকে থাকি ৰাওনা হোৱা ঠাইৰ তালিকা লিখিলে; তেওঁবিলাকে থাকি ৰাওনা হোৱা ঠাই অনুসাৰে তেওঁবিলাকৰ এই এই যাত্ৰা।
\v 3 প্ৰথম মাহত, প্ৰথম মাহৰ পঞ্চম দিনা ইস্ৰায়েলৰ সন্তানবিলাকে ৰামিচেচৰ পৰা যাত্ৰা কৰি নিস্তাৰ-পৰ্ব্বৰ পাছদিনা আটাই মিচৰীয়া লোকৰ সাক্ষাতে যিহোৱাৰ পৰাক্ৰমী বাহুৰে ওলাই গ’ল।
\v 4 তেতিয়া মিচৰীয়াহঁতে, যিহোৱাই সিহঁতৰ মাজত বধ কৰা সিহঁতৰ প্ৰথমে ওপজাবোৰৰ মৰা শৱ পুতি আছিল, আৰু যিহোৱাই সিহঁতৰ দেৱতাবোৰকো দণ্ড দিছিল।
\v 5 ৰামিচেচৰ পৰা যাত্ৰা কৰি, ইস্ৰায়েলৰ সন্তানবিলাকে চুক্কোতত ছাউনি পাতিলে।
\v 6 আৰু চুক্কোতৰ পৰা যাত্ৰা কৰি, অৰণ্যৰ দাঁতিত থকা এথমত ছাউনি পাতিলে।
\v 7 আৰু এথমৰ পৰা যাত্ৰা কৰি, বাল-চফোনৰ আগত থকা পীহহীৰোতলৈ ঘূৰি আহি মিগ্দোলৰ সন্মুখত ছাউনি পাতিলে।
\v 8 পাছে হহীৰোতৰ সন্মুখৰ পৰা যাত্ৰা কৰি, সমুদ্ৰৰ মাজেদি গৈ অৰণ্যত সোমাল, আৰু এথন অৰণ্যত তিন দিনৰ বাট যাত্ৰা কৰি, মাৰাত ছাউনি পাতিলে।
\v 9 আৰু মাৰাৰ পৰা যাত্ৰা কৰি, এলীম পালে; এলীমত বাৰটা জলৰ ভূমূক, আৰু ষাঠী জোপা খাজুৰ গছ আছিল; তেওঁবিলাকে সেই ঠাইত ছাউনি পাতিলে।
\v 10 পাছে এলীমৰ পৰা যাত্ৰা কৰি, চুফ সাগৰৰ ওচৰত ছাউনি পাতিলে।
\v 11 আৰু চুফ সাগৰৰ পৰা যাত্ৰা কৰি, ছিন অৰণ্যত ছাউনি পাতিলে।
\v 12 পাছে ছিন অৰণ্যৰ পৰা যাত্ৰা কৰি দফকাত ছাউনি পাতিলে।
\v 13 আৰু দফকাৰ পৰা যাত্ৰা কৰি, আলূচত ছাউনি পাতিলে।
\v 14 আৰু আলূচৰ পৰা যাত্ৰা কৰি, ৰফীদীমত ছাউনি পাতিলে; সেই ঠাইত লোকবিলাকে খাবলৈ পানী নাছিল।
\v 15 পাছে তেওঁবিলাকে ৰফীদীমৰ পৰা যাত্ৰা কৰি, চীনয় অৰণ্যত ছাউনি পাতিলে।
\v 16 আৰু চীনয় অৰণ্যৰ পৰা যাত্ৰা কৰি, কিব্ৰোৎহত্তাবাত ছাউনি পাতিলে।
\v 17 আৰু কিব্ৰোৎহত্তাবাৰ পৰা যাত্ৰা কৰি, হচেৰোতত ছাউনি পাতিলে।
\v 18 আৰু হচেৰোতৰ পৰা যাত্ৰা কৰি, ৰিৎমাত ছাউনি পাতিলে।
\v 19 আৰু ৰিৎমাৰ পৰা যাত্ৰা কৰি, ৰিম্মোন-পেৰচত ছাউনি পাতিলে।
\v 20 আৰু ৰিম্মোন-পেৰেচৰ পৰা যাত্ৰা কৰি, লিবনাত ছাউনি পাতিলে।
\v 21 আৰু লিবনাৰ পৰা যাত্ৰা কৰি, ৰিচ্ছাত ছাউনি পাতিলে।
\v 22 আৰু ৰিচ্ছাৰ পৰা যাত্ৰা কৰি, কহেলাথাত ছাউনি পাতিলে।
\v 23 আৰু কহেলাথাৰ পৰা যাত্ৰা কৰি, চেফৰ পৰ্ব্বতত ছাউনি পাতিলে।
\v 24 পাছে তেওঁবিলাকে চেফৰ পৰ্ব্বতৰ পৰা যাত্ৰা কৰি, হৰাদাত ছাউনি পাতিলে।
\v 25 আৰু হৰাদাৰ পৰা যাত্ৰা কৰি, মখেলোতত ছাউনি পাতিলে।
\v 26 আৰু মখেলোতৰ পৰা যাত্ৰা কৰি, তহতত ছাউনি পাতিলে।
\v 27 আৰু তহতৰ পৰা যাত্ৰা কৰি, তেৰহত ছাউনি পাতিলে।
\v 28 আৰু তেৰহৰ পৰা যাত্ৰা কৰি, মিৎকাত ছাউনি পাতিলে।
\v 29 আৰু মিৎকাৰ পৰা যাত্ৰা কৰি, হতমোনাত ছাউনি পাতিলে।
\v 30 আৰু হচমোনাৰ পৰা যাত্ৰা কৰি, মোচেৰোতত ছাউনি পাতিলে।
\v 31 আৰু মোচেৰোতৰ পৰা যাত্ৰা কৰি, বনেই-যাকনত ছাউনি পাতিলে।
\v 32 আৰু বনেই-যাকনৰ পৰা যাত্ৰা কৰি, হোৰহগ্গিদগদত ছাউনি পাতিলে।
\v 33 আৰু হোৰহগ্গিদগদৰ পৰা যাত্ৰা কৰি, যটবাথাত ছাউনি পাতিলে।
\v 34 আৰু যটবাথাৰ পৰা যাত্ৰা কৰি, অব্ৰোণাত ছাউনি পাতিলে।
\v 35 আৰু অব্ৰোণাৰ পৰা যাত্ৰা কৰি, ইচিয়োন-গেবৰত ছাউনি পাতিলে।
\v 36 আৰু ইচিয়োন-গেবৰৰ পৰা যাত্ৰা কৰি, ছিন অৰণ্যত থকা কাদেচত ছাউনি পাতিলে।
\v 37 আৰু কাদেচৰ পৰা যাত্ৰা কৰি, ইদোম দেশৰ কাষত থকা হোৰ পৰ্ব্বতত ছাউনি পাতিলে।
\v 38 এই সময়ত হাৰোণ পুৰোহিত যিহোৱাৰ আজ্ঞা অনুসাৰে হোৰ পৰ্ব্বতত উঠি, মিচৰৰ পৰা ইস্ৰায়েলৰ সন্তানবিলাক ওলাই অহাৰ চল্লিশ বছৰৰ পঞ্চম মাহৰ প্ৰথম দিনা সেই ঠাইতে মৰিল।
\v 39 হোৰ পৰ্ব্বতত হাৰোণ মৰা সময়ত, তেওঁৰ এশ তেইশ বছৰ বয়স হৈছিল।
\v 40 আৰু কনানৰ দক্ষিণ অঞ্চলত থকা অৰাদৰ কনানীয়া ৰজাই ইস্ৰায়েলৰ সন্তানবিলাক অহা সম্বাদ পালে।
\v 41 পাছে তেওঁবিলাকে হোৰ পৰ্ব্বতৰ পৰা যাত্ৰা কৰি, চল্মোনাত ছাউনি পাতিলে।
\v 42 আৰু চল্মোনাৰ পৰা যাত্ৰা কৰি, পুনোনত ছাউনি পাতিলে।
\v 43 আৰু পুনোনৰ পৰা যাত্ৰা কৰি, ওবোতত ছাউনি পাতিলে।
\v 44 আৰু ওবোতৰ পৰা যাত্ৰা কৰি, মোৱাবৰ সীমাৰ ওচৰত থকা ইয়ে-অবাৰীমত ছাউনি পাতিলে।
\v 45 আৰু ইয়ীমৰ পৰা যাত্ৰা কৰি, দীবোন-গাদত ছাউনি পাতিলে।
\v 46 আৰু দীবোন-গাদৰ পৰা যাত্ৰা কৰি, অল্মোনদিব্লাথয়িমত ছাউনি পাতিলে।
\v 47 আৰু অল্মোনদিব্লাথয়িমৰ পৰা যাত্ৰা কৰি, নবোৰ সন্মুখত থকাঅবাৰীম পৰ্ব্বতৰ মাজত ছাউনি পাতিলে।
\v 48 আৰু অবাৰীম পৰ্ব্বতবোৰৰ পৰা যাত্ৰা কৰি, যিৰীহোৰ সন্মুখত থকা যৰ্দ্দনৰ ওচৰত মোৱাবৰ সমথলত ছাউনি পাতিলে।
\v 49 আৰু তেওঁবিলাকে যৰ্দ্দনৰ ওচৰত বৈৎ-যিচীমোতৰ পৰা আবেল-চিটীমলৈকে মোৱাবৰ সমথলত ছাউনি পাতিলে।
\p
\v 50 তেতিয়া যিৰীহোৰ সন্মুখত যৰ্দ্দনৰ ওচৰত মোৱাৰব সমথলত যিহোৱাই মোচিক কলে,
\v 51 তুমি ইস্ৰায়েলৰ সন্তানবিলাকক কোৱা, তেওঁবিলাকক এই আজ্ঞা দিয়া, তোমালোকে যেতিয়া যৰ্দ্দন পাৰহৈ কনান দেশত সোমাবা,
\v 52 তেতিয়া তোমালোকৰ আগৰ পৰা সেই দেশ নিবাসী সকলো লোকক দূৰ কৰিবা, আৰু সিহঁতৰ সকলো নক্সা কটা শিলবোৰ, আৰু আটাই সাচত ঢলা প্ৰতিমাবোৰ নষ্ট কৰিবা, আৰু সিহঁতৰ আটাই ওখ ঠাইবোৰ উচ্ছন্ন কৰিবা।
\v 53 আৰু তোমালোকে সেই দেশ অধিকাৰ কৰি, তাৰ মাজত বাস কৰিবা; কিয়নো মই আধিপত্যৰ অৰ্থে সেই দেশ তোমালোকক দিলোঁ।
\v 54 আৰু তোমালোকে চিঠি-খেলেৰে নিজ নিজ গোষ্ঠী অনুসাৰে দেশ অধিকাৰ কৰি ল’বা; অধিকক অধিক আধিপত্য, আৰু কমক কম আধিপত্য দিবা; আৰু যাৰ ভাগ যি ঠাইত পৰে, তাৰ ভাগ সেই ঠাইতে হ’ব; তোমালোকে নিজ নিজ পিতৃ-ফৈদ অনুসাৰে তাক অধিকাৰ কৰি ল’বা।
\v 55 কিন্তু তোমালোকে যদি তোমালোকৰ আগৰ পৰা সেই দেশ নিবাসীবোৰক দূৰ নকৰা, তেন্তে তোমালোকে যিবিলাকক অৱশিষ্ট ৰাখিবা, সিহংতেই তোমালোকৰ চকুত কাঁইট, আৰু তোমালোকৰ গাৰ কাষত হুলস্বৰূপ হ’ব, আৰু তোমালোকে নিবাসকৰা সেই দেশত সিহঁতে তোমালোকক ক্লেশ দিব।
\v 56 আৰু মই সিহঁতলৈ যি কৰিবৰ মন কৰিছোঁ, তাক তোমালোকলৈ কৰিম।
\s কনান দেশৰ সীমা, আৰু দেশ ভাগ কৰি দিয়া লোকৰ তালিকা।
\c 34
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক এই আজ্ঞা দিয়া, তেওঁবিলাকক এই কথা কোৱা, যেতিয়া তোমালোক কনান দেশত সোমাবা,(তোমালোকে অধিকাৰৰ অৰ্থে পাব লগা দেশ এই, চাৰিসীমা অনুসাৰে এয়ে কনান দেশ),
\v 3 তেতিয়া ইদোমৰ কাষত থকা ছিন অৰণ্যৰ পৰা তোমালোকৰ দক্ষিণ অঞ্চল হ’ব; তোমালোকৰ দক্ষিণ সীমা লৱণ-সমুদ্ৰৰ অন্তৰ পৰা পূৱফালে হ’ব।
\v 4 আৰু তোমালোকৰ সীমা পৰ্ব্বত পাৰ হৈ যোৱা অক্ৰব্বীম নামেৰে ঠাইৰ দক্ষিণে ঘূৰি ছিনলৈকে যাব, আৰু কাদেচ-বৰ্ণেয়াৰ দক্ষিণফালে ওলাব, আৰু হচৰ-অদ্দৰ ওলাই অশ্মোনলৈকে যাব।
\v 5 পাছে এই সীমা অশ্মোনৰ পৰা মিচৰ জুৰিলৈ ঘূৰি আহিব আৰু সমুদ্ৰতত এই সীমা শেষ হ’ব।
\v 6 আৰু তোমালোকৰ পশ্চিম সীমা হ’লে, মহাসাগৰ আৰু তাৰ অঞ্চল; এয়ে তোমালোকৰ পশ্চিম সীমা হ’ব।
\v 7 আৰু তোমালোকৰ উত্তৰ সীমা এই; তোমালোকে মহাসাগৰ পৰা হোৰ পৰ্ব্বত লক্ষ্য কৰিবা।
\v 8 পাছে হোৰ পৰ্ব্বতৰ পৰা হমাতৰ প্ৰৱেশস্থানলৈকে ঠিক কৰিবা, আৰু তাৰ পৰা সেই সীমা ওলাই চাদদ পাব।
\v 9 আৰু সেই সীমা বাহিৰ হৈ জিফ্ৰোণলৈ যাব, আৰু হচৰ-ঐননত তাৰ শেষ হ’ব। এয়ে তোমালোকৰ উত্তৰ সীমা হ’ব।
\v 10 আৰু তোমালোকে হচৰ-ঐননৰ পৰা চফামলৈকে তোমালোকৰ পূৱ সীমা ঠিক কৰিবা।
\v 11 পাছে সেই সীমা চফামৰ পৰা ঐনৰ পূৱফাল হৈ ৰিব্লালৈ নামি যাব; সেয়ে আৰু নামি কিন্নেৰৎ সাগৰৰ পূৱ চুকত লাগিব।
\v 12 পাছে সেই সীমা যৰ্দ্দনলৈ নামি লৱণ-সমুদ্ৰত তাৰ শেষ হ’ব। সেই চাৰিফালৰ সীমা অনুসাৰেই তোমালোকৰ দেশ হ’ব।
\v 13 পুনৰায় মোচিয়ে ইস্ৰায়েলৰ সন্তানবিলাকক এই আজ্ঞা কৰিলে, যি দেশ তোমালোকে চিঠি-খেলেৰে অধিকাৰ কৰিবা,যি দেশ যিহোৱাই ন-ফৈদ আধা ফৈদক দিবলৈ আজ্ঞা কৰিছে, সেয়ে এই দেশ।
\v 14 কিয়নো নিজ নিজ পিতৃ-বংশ অনুসাৰে ৰূবেণৰ সন্তানবিলাকৰ ফৈদ, আৰু নিজ নিজ পিতৃ-বংশ অনুসাৰে গাদৰ সন্তানবিলাকৰ ফৈদ, আৰু মনচিৰ আধা ফৈদে নিজ নিজ আধিপত্য ললে।
\v 15 যিৰীহোৰ সন্মুখত যৰ্দ্দনৰ পূৱ পাৰত সূৰ্য্য ওলোৱা ফালে সেই আঢ়ৈ ফৈদে নিজ নিজ আধিপত্য ললে।
\p
\v 16 পাছে যিহোৱাই মোচিক কলে,
\v 17 যিবিলাকে দেশ ভাগ কৰি তোমালোকক দিব, তেওঁবিলাকৰ নাম এই, ইলিয়াজৰ পুৰোহিত আৰু নুনৰ পুত্ৰ যিহোচূৱা।
\v 18 আৰু আধিপত্যৰ অৰ্থে দেশ ভাগ কৰিবলৈ প্ৰত্যেক ফৈদৰ এজন এজন অধ্যক্ষ ল’বা।
\v 19 সেই লোকবিলাকৰ নাম এই, যিহূদা ফৈদৰ যিফুন্নিৰ পুত্ৰ কালেব;
\v 20 আৰু চিমিয়োনৰ সন্তানবিলাকৰ ফৈদৰ অম্মীহূদৰ পুত্ৰ চমূৱেল;
\v 21 আৰু বিন্যামীন ফৈদৰ কিশ্লোনৰ পুত্ৰ ইলীদদ;
\v 22 আৰু দানৰ সন্তানবিলাকৰ ফৈদৰ অধ্যক্ষ যগ্লীৰ পুত্ৰ বুক্লী;
\v 23 আৰু যোচেফৰ পুত্ৰবিলাকৰ মাজত মনচিৰ সন্তানবিলাকৰ ফৈদৰ অধ্যক্ষ এপোদৰ পুত্ৰ হন্নীয়েল,
\v 24 আৰু ইফ্ৰয়ীমৰ সন্তানবিলাকৰ ফৈদৰ অধ্যক্ষ চিপ্তনৰ পুত্ৰ কেমূৱেল;
\v 25 আৰু জবূলূনৰ সন্তানবিলাকৰ ফৈদৰ অধ্যক্ষ পৰ্ণাকৰ পুত্ৰ ইলিচাফন;
\v 26 আৰু ইচাখৰৰ সন্তানবিলাকৰ ফৈদৰ অধ্যক্ষ অজ্জনৰ পুত্ৰ পল্টীয়েল;
\v 27 আৰু আচেৰৰ সন্তানবিলাকৰ ফৈদৰ অধ্যক্ষ চলোমীৰ পুত্ৰ অহীহূদ;
\v 28 আৰু নপ্তালীৰ সন্তানবিলাকৰ ফৈদৰ অধ্যক্ষ অম্মীহূদৰ পুত্ৰ পদহেল।
\v 29 কনান দেশত ইস্ৰায়েলৰ সন্তানবিলাকৰ নিমিত্তে আধিপত্য ভাগ কৰি দিবলৈ যিহোৱাই এই সকলো লোকক আজ্ঞা কৰিলে।|
\s লেবীয়াবিলাকৰ নগৰ আৰু আশ্ৰয়-নগৰ নিৰূপণ।
\c 35
\p
\v 1 পাছে যিহোৱাই মোৱাবৰ সমথলত যিৰীহোৰ সন্মুখত যৰ্দ্দনৰ ওচৰত মোচিক কলে,
\v 2 তুমি ইস্ৰায়েলৰ সন্তানবিলাকক তেওঁবিলাকৰ স্বত্ব থকা আধিপত্যৰ পৰা কেইখনমান নগৰ, বাস কৰিবৰ নিমিত্তে লেবীয়াবিলাকক দিবলৈ, আৰু সেই নগৰে সৈতে তাৰ চাৰিওফালে থকা চৰণী ঠাই তেওঁবিলাকক দিবলৈ আজ্ঞা দিয়া।
\v 3 তাতে, তেওঁবিলাকে নিবাস কৰিবৰ নিমিত্তে সেই সকলো নগৰ হ’ব, আৰু সেই নগৰৰ চৰণী ঠাই তেওঁবিলাকৰ গৰু, মেৰ, ছাগ আদি পশু চৰাবৰ নিমিত্তে হ’ব।
\v 4 আৰু তোমালোকে যি যি নগৰ লেবীয়াবিলাকক দিবা, তাৰ চৰণী ঠাই নগৰৰ চাৰিওফালে গড়ৰ বাহিৰে এক হাজাৰ হাতলৈকে হ’ব।
\v 5 আৰু তোমালোকে নগৰৰ বাহিৰে, পূৱদিশে দুই হাজাৰ হাত, আৰু দক্ষিণদিশে দুই হাজাৰ হাত, পশ্চিমদিশে দুই হাজাৰ হাত আৰু উত্তৰদিশে দুই হাজাৰ হাত জুখি দিবা; তাৰ মাজ ঠাইত নগৰ থাকিব; এয়ে তেওঁবিলাকৰ নগৰৰ চণী ঠাই হ’ব।
\v 6 তোমালোকে যি যি নগৰ লেবীয়াবিলাকক দিবা, সেইবোৰ নগৰৰ মাজত, মানুহ বধী পলাবৰ নিমিত্তে ছখন আশ্ৰয় নগৰ হ’ব লাগিব; আৰু তাৰ বাহিৰেও বিয়াল্লিশখন নগৰ তোমালোকে তেওঁবিলাকক দিবা।
\v 7 তোমালোকে সৰ্ব্বমুঠ আঠচল্লিশখন নগৰ ততাৰ চৰণী ঠায়ে সৈতে দিবা।
\v 8 আৰু ইস্ৰায়েলৰ সন্তানবিলাকৰ আধিপত্যৰ পৰা যি যি নগৰ দিবা, সেইবোৰ নগৰৰ বিষয়ে হ’লে, তোমালোকে অধিকৰ পৰা অধিক, কমৰ পৰা কম ল’বা; এইদৰে প্ৰত্যেক ফৈদে নিজে পোৱা নিজ আধিপত্য অনুসাৰে, নিজ নিজ নগৰবোৰৰ পৰা কেইখনমান নগৰ লেবীয়াবিলাকক দিব।
\p
\v 9 পাছে যিহোৱাই মোচিক কলে, তুমি ইস্ৰায়েলৰ সন্তানবিলাকক কোৱা,
\v 10 তেওঁবিলাকক এই আজ্ঞা দিয়া, তোমালোকে যেতিয়া যৰ্দ্দন পাৰ হৈ কনান দেশত সোমাবা,
\v 11 তেতিয়া অজ্ঞানত কোনো লোকৰ প্ৰাণ হানি কৰা কোনো নৰ-বধী পলাই যাবলৈ, তোমালোকে তোমালোকৰ নিমিত্তে কেইখনমান নগৰ আশ্ৰয়-নগৰ নিৰূপণ কৰিবা।
\v 12 তাতে, মানুহ বধীটো বিচাৰৰ অৰ্থে মণ্ডলীৰ আগলৈ নৌ আহোঁতেই যেন নমৰে, এই নিমিত্তে সেই নগৰ প্ৰতিকাৰ সাধকৰ হাতৰ পৰা তোমালোক ৰক্ষা পোৱা আশ্ৰয়স্থান হ’ব।
\v 13 আৰু যি যি নগৰ তোমালোকে দিবা, সেইবোৰৰ মাজৰ তোমালোকৰ ছখন আশ্ৰয়নগৰ হ’ব।
\v 14 তোমালোকে তাৰ মাজৰ তিনিখন নগৰ যৰ্দ্দনৰ পূৱ পাৰত, আৰু আন তিনিখন কনান দেশত দিবা; সেইবোৰ আশ্ৰয়-নগৰ হ’ব।
\v 15 যিকোনোৱে অজ্ঞানত মানুহক বধ কৰে, সি যেন সেই ঠাইলৈ পলাব পাৰে,এই নিমিত্তে ইস্ৰায়েলৰ সন্তানবিলাকলৈ, বিদেশীলৈ, আৰু তেওঁবিলাকৰ মাজত প্ৰবাস কৰা লোকলৈ সেই ছখন নগৰ আশ্ৰয়-স্থান হ’ব।
\v 16 কিন্তু যদি সি লোহাৰ অস্ত্ৰেৰে তাক মৰাকৈ মাৰে, তেন্তে সি মানুহ বধী; তেনে মানুহবধীৰ অবশ্যে প্ৰাণদণ্ড হ’ব।
\v 17 নাইবা যিহেৰে মানুহ মাৰিব পাৰে, সি হাতত এনে শিল লৈ যদি তাক মৰাকৈ মাৰে, তেন্তে সি মানুহ বধী; অৱশ্যে তেনে মানুহ বধীৰ প্ৰাণদণ্ড হ’ব।
\v 18 নাইবা যিহৰ দ্বাৰাই মৰিব পাৰে, এনে কাঠৰ বস্তু লৈ যদি তাক মৰাকৈ মাৰে, তেন্তে সি মানুহ বধী; অৱশ্যে তেনে মানুহ বধীৰ প্ৰাণদণ্ড হ’ব!
\v 19 ৰক্তপাতৰ প্ৰতিকাৰসাধকে নিজে তেনে মানুহ বধীক বধ কৰিব পাৰিব; সি তাক লগ পালেইবধ কৰিব পাৰিব।
\v 20 আৰু যদি সি হিংসা কৰি তাক আঘাত কৰে, বা খাপ দি থাকি তাৰ ওপৰলৈ কিবা বস্তু দলি মাৰে, আৰু সি যদি তাতে মৰে,
\v 21 নাইবা শত্ৰুভাব কৰি তাক হাতেৰে মৰাকৈ মাৰে, তেন্তে, যিজনে তাক মাৰে, অৱশ্যে তাৰ প্ৰাণদণ্ড হ’ব; সি মানুহ বধী; ৰক্তপাতৰ প্ৰতিকাৰসাধকে তেনে মানুহ বধীক লগ পালেই তাক বধ কৰিব পাৰিব।
\v 22 কিন্তু যদি শত্ৰুভাব নকৰাকৈ অকস্মাতে তাক আঘাত কৰে, বা খাপ দি নথকাকৈ তাৰ গালৈ কিবা দলি মাৰে,
\v 23 বা যিহৰ দ্বাৰাই মৰিব পাৰে, এনে শিল তাৰ ওপৰত তাক নেদেখাকৈ পেলায়, আৰু তাতে সি মৰে, তথাপি সি তাৰ শত্ৰু বা অনিষ্টকাৰী নাছিল,
\v 24 তাতে মণ্ডলীয়ে সেই প্ৰহাৰকৰ, আৰু ৰক্তপাতৰ প্ৰতিকাৰসাধকৰ মাজত এই শাসন অনুসাৰে বিচাৰ কৰিব।
\v 25 আৰু মণ্ডলীয়ে ৰক্তপাতৰ প্ৰতিকাৰসাধকৰ হাতৰ পৰা সেই মানুহ বধীক উদ্ধাৰ কৰিব; আৰু সি যি ঠাইলৈ পলাইছিল, নিজৰ সেই আশ্ৰয় নগৰলৈ মণ্ডলীয়ে তাক পুনৰায় পঠাই দিব; আৰু পবিত্ৰ তেলেৰে অভিষিক্ত হোৱা প্ৰধান পুৰোহিতৰ মৃত্যু নহয়মানলৈকে সি সেই নগৰতে থাকিব।
\v 26 কিন্তু এই মানুহ বধী যদি কোনো সময়ত পলাই যোৱা আশ্ৰয় নগৰৰ সীমাৰ বাহিৰ হয়,
\v 27 আৰু ৰক্তপাতৰ প্ৰতিকাৰসাধকে আশ্ৰয় নগৰৰ সীমাৰ বাহিৰে তাক পাই যদি বধ কৰে, তেন্তে সি ৰক্তপাতৰ দোষী নহ’ব;
\v 28 কিয়নো প্ৰধান পুৰোহিতৰ মৃত্যু নোহোৱালৈকে সি নিজৰ আশ্ৰয় নগৰত থাকিব লাগিছিল; কিন্তু প্ৰধান পুৰোহিতৰ মৃত্যুৰ পাছত সেই মানুহ বধী নিজ আধিপত্যৰ দেশলৈ উলটি যাব পাৰিব।
\v 29 আৰু তোমালোকৰ পুৰুষানুক্ৰমে, তোমালোকে নিবাস কৰা সকলো ঠাইতে এয়ে তোমালোকৰ বিচাৰৰ বিধি হ’ব।
\v 30 যি মানুহে কোনো লোকক বধ কৰে, সেই মানুহ বধীক সাক্ষীৰ মুখেই বধ কৰা হ’ব; কিন্তু এজন সাক্ষীৰ কথা কোনো লোকৰ বিৰুদ্ধে প্ৰাণদণ্ডৰ নিমিত্তে গ্ৰাহ্য নহ’ব।
\v 31 আৰু প্ৰাণদণ্ডৰ যোগ্য মানুহ বধীৰ প্ৰাণৰ নিমিত্তে তোমালোকে কোনো প্ৰায়শ্চিত্ত নল’বা; কিন্তু তাৰ প্ৰাণদণ্ড অৱশ্যে হ’ব।
\v 32 আৰু যি মানুহ আশ্ৰয় নগৰলৈ পলাই গ’ল, সেই মানুহ পুৰোহিত নৌ মৰোঁতেই দেশত বাস কৰিবলৈ উলটি আহিবৰ নিমিত্তে প্ৰায়শ্চিত্ত নল’বা।
\v 33 এইদৰে, তোমালোকে থকা দেশ অশুচি নকৰিবা; কিয়নো তেজে দেশ অশুচি কৰে, আৰু তাত যি ৰক্তপাত কৰা হয় তাৰ নিমিত্তে ৰক্তপাতৰ বিনে দেশৰ প্ৰায়শ্চিত্ত হ’ব নোৱাৰে।
\v 34 এই হেতুকে, তোমালোকে নিবাস কৰা যি দেশৰ মাজত মই বাস কৰোঁ, সেই দেশ তোমালোকে অশুচি নকৰিবা; কিয়নো মই যিহোৱাই ইস্ৰায়েলৰ মাজত বাস কৰোঁ।
\s উত্তৰাধিকাৰিণীৰ বিষয়ে দিয়া বিধি।
\c 36
\p
\v 1 পাছে যোচেফৰ সন্তানবিলাকৰ গোষ্ঠীবিলাকৰ মাজৰ মনচিৰ নাতিয়েক মাখীৰৰ পুত্ৰ গিলিয়দৰ গোষ্ঠীৰ পিতৃ-বংশৰ মূল মানুহবিলাকে মোচিৰ আৰু ইস্ৰায়েলৰ সন্তানবিলাকৰ পিতৃ-বংশৰ মূল মানুহ যি অধ্যক্ষবিলাক,
\v 2 তেওঁবিলাকৰ ওচৰলৈ আহি এই কথা কলে, ইস্ৰায়েলৰ সন্তানবিলাকক আধিপত্যৰ অৰ্থে এই দেশ চিঠি খেলাই দিবলৈ, যিহোৱাই মোৰ প্ৰভূক আজ্ঞা কৰিলে,আৰু আমাৰ ভাই চলফাদৰ আধিপত্য তেওঁৰ জীয়েকহঁতক দিবলৈ মোৰ প্ৰভূৱে যিহোৱাৰ পৰা আজ্ঞা পালে।
\v 3 কিন্তু ইস্ৰায়েলৰ সন্তানবিলাকৰ আন ফৈদৰ কোনো লোকেৰে সৈতে যদি সিহঁত বিয়া হয় তেন্তে আমাৰ পিতৃৰ আধিপত্যৰ পৰা সিহঁতৰ অধিকাৰ কটা যাব, আৰু সিহঁত যি ফৈদৰ হ’ব, সেই ফৈদৰ আধিপত্যৰ লগত তাক যোগ কৰা হ’ব; এইদৰে তাক আমাৰ আধিপত্যৰ ভাগৰ পৰা কটা যাব।
\v 4 আৰু যেতিয়া ইস্ৰায়েলৰ সন্তানবিলাকৰ যোবেল বছৰ হ’ব, তেতিয়া, সিহঁত যি ফৈদৰ হ’ব, সেই ফৈদৰ আধিপত্যৰ লগত সিহঁতৰ আধিপত্য যোগ কৰা হ’ব; এইদৰে আমাৰ পিতৃ ফৈদৰ ভাগৰ পৰা সিহঁতৰ আধিপত্য কটা যাব।
\v 5 তাতে মোচিয়ে যিহোৱাৰ বাক্য অনুসাৰে ইস্ৰায়েলৰ সন্তানবিলাকক এই আজ্ঞা কৰিলে, যোচেফৰ সন্তানবিলাকৰ ফৈদে ঠিক কৈছে।
\v 6 যিহোৱাই চলফাদৰ জীয়েকহঁতৰ বিষয়ে এই আজ্ঞা কৰিছে, সিহঁতে যাক ভাল পায়, তাৰে সৈতে বিয়া হ’ব পাৰিব কিন্তু কেৱল নিজৰ পিতৃফৈদৰ কোনো গোষ্ঠীৰ মাজতহে বিয়া হ’ব পাৰিব।
\v 7 এইদৰে ইস্ৰায়েলৰ সন্তানবিলাকৰ কোনো আধিপত্য এক ফৈদৰ পৰা আন ফৈদলৈ নাযাব; কিয়নো ইস্ৰায়েলৰ সন্তানবিলাকৰ প্ৰতিজনে নিজ নিজ পিতৃ-ফৈদৰ আধিপত্যতে থাকিব লাগিব।
\v 8 আৰু ইস্ৰায়েলৰ সন্তানবিলাকে প্ৰতিজনে যেন নিজ নিজ পিতৃৰ আধিপত্য ভোগ কৰে, এই নিমিত্তে ইস্ৰায়েলৰ সন্তানবিলাকৰ কোনো ফৈদৰ মাজত আধিপত্য পোৱা প্ৰতিজনী জীয়েক নিজ পিতৃ-ফৈদৰ গোষ্ঠীৰ মাজৰ কোনো পুৰুষে সৈতে বিয়া হ’ব লাগিব।
\v 9 তাতে এক ফৈদৰ পৰা আন ফৈদলৈ কোনো আধিপত্য নাযাব; কিয়নো ইস্ৰায়েলৰ সন্তান -বিলাকৰ প্ৰত্যেক ফৈদ নিজ নিজ আধিপত্যতে থাকিব লাগিব।
\v 10 চলফাদৰ জীয়েকহঁতে মোচিক দিয়া যিহোৱাৰ আজ্ঞা অনুসাৰে কাৰ্য্য কৰিলে।
\v 11 কিয়নো মহলা, তিৰ্চা হগ্লা, মিল্কা, আৰু নোৱা, চলফাদৰ এই জীয়েক কেইজনীয়ে নিজৰ বৰ বাপেক কি দদায়েকৰ পুতেকহঁতে সৈতে বিয়া হ’ল।
\v 12 যোচেফৰ পুত্ৰ মনচিৰ সন্তানবিলাকৰ গোষ্ঠীৰ মাজত সিহঁতৰ বিয়া হোৱাত, সিহঁতৰ আধিপত্য সিহঁতৰ পিতৃ-গোষ্ঠীৰ ফৈদতেই থাকিল।
\p
\v 13 যিহোৱাই যিৰীহোৰ সন্মূখত যৰ্দ্দনৰ ওচৰত মোৱাবৰ সমথলত মোচিৰ দ্বাৰাই ইস্ৰায়েলৰ সন্তানবিলাকক এই সকলো আজ্ঞা আৰু শাসন-প্ৰণালী দিলে।
