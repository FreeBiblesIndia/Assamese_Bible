\id 2KI
\ide UTF-8
\rem Copyright Information: Creative Commons Attribution-ShareAlike 4.0 License
\h ২ রাজাবলি
\toc1 ২ রাজাবলি
\toc2 ২ রাজাবলি
\mt1 2 Kings
\mt1 ২ রাজাবলি
\c 1
\s অহজিয়াৰ নৰিয়া আৰু মৃত্যু।
\p
\v 1 আহাবৰ মৃত্যুৰ পাছত, মোৱাবে ইস্ৰায়েলৰ বিৰুদ্ধে বিদ্ৰোহ-আচৰণ কৰিলে।
\v 2 আৰু অহজিয়া চমৰিয়াত থকা নিজৰ ঘৰৰ ওপৰ-কোঁঠালিৰ খিড়িকী দুৱাৰেদি পৰি নৰিয়া হ’ল; তাতে তেওঁ কেইজনমান দূত পঠাই দি এই কথা ক’লে, যোৱা, এই নৰিয়াত মই জীম নে নিজীম, তাক ইক্ৰোণৰ দেৱতা বাল জবুবৰ গুৰিত সোধাগৈ।
\v 3 কিন্তু যিহোৱাৰ দূতে তিচবীয়া এলিয়াক ক’লে, তুমি উঠি চমৰিয়াৰ ৰজাৰ দূতবিলাকৰ লগত সাক্ষাত কৰিবলৈ গৈ সিহঁতক কোৱা, ইস্ৰায়েলৰ মাজত জানো ঈশ্বৰ নাই, যে, তোমালোকে ইক্ৰোণৰ দেৱতা বাল জবুবৰ গুৰিত সুধিবলৈ গৈছা?
\v 4 এতেকে যিহোৱাই এই কথা কৈছে, তুমি যি খাটত উঠি পৰি আছা, তাৰ পৰা আৰু নানামিবা, কিন্তু অৱেশ্যে মৰিবা; তাতে এলিয়া গ’ল।
\p
\v 5 পাছে দূতবিলাক ৰজাৰ ওচৰলৈ ওভটি গ’লত, তেওঁ সিহঁতক সুধিলে, কিয় ওভটি আহিলা?
\v 6 তাতে সিহঁতে তেওঁক কলে, এজন মানুহে আমাৰ লগত সাক্ষাত কৰিবলৈ আহি আমাক ক’লে, যি ৰজাই তোমালোকক পঠালে, তোমালোকে তেওঁৰ ওচৰলৈ ওভটি গৈ তেওঁক কোৱা যিহোৱাই এই কথা কৈছে, ইস্ৰায়েলৰ মাজত জানো ঈশ্বৰ নাই, যে, তুমি ইক্ৰোণৰ দেৱতা বাল জবুবৰ গুৰিত সুধিবলৈ মানুহ পঠাইছা? এতেকে তুমি যি খাটত উঠি পৰি আছা, তাৰ পৰা আৰু নানামিবা, কিন্তু অৱশ্যে মৰিবা।
\v 7 তাতে ৰজাই সিহঁতক সুধিলে, যি মানুহে তোমালোকৰ লগত সাক্ষাত কৰিবলৈ আহি সেই কথা কৈছিল, সেই জন কি ৰকম মানুহ?
\v 8 সিহঁতে উত্তৰ দি ক’লে, তেওঁ নোমাল কাপোৰ লোৱা মানুহ, আৰু তেওঁৰ কঁকালত ছালৰ টঙালি বন্ধা আছিল। তাতে ৰজাই ক’লে, তেওঁ তিচবীয়া এলিয়া।
\p
\v 9 পাছে ৰজাই পঞ্চাশ জন সেনাই সৈতে পঞ্চাশৰ সেনাপতি এজনক তেওঁৰ ওচৰলৈ পঠাই দিলে; তাতে তেওঁ তেওঁৰ ওচৰলৈ উঠি গ’ল। তেতিয়া এলিয়া পৰ্ব্বতৰ টিঙত বহি আছিল; তেওঁ এলিয়াক ক’লে, হে ঈশ্বৰৰ মানুহ, ৰজাৰ হুকুম নামি আহা।
\v 10 তাতে এলিয়াই পঞ্চাশৰ সেনাপতিক উত্তৰ কৰি ক’লে, শুনা, যদি মই ঈশ্বৰৰ মানুহ হওঁ, তেন্তে আকাশৰ পৰা অগ্নি নামি তোমাক আৰু তোমাৰ পঞ্চাশ জন সেনাক গ্ৰাস কৰক। তেতিয়া আকাশৰ পৰা অগ্নি নামি তেওঁক আৰু তেওঁৰ পঞ্চাশজন সেনাক গ্ৰাস কৰিলে।
\v 11 তাতে আকৌ পঞ্চাশ জন সেনাৰে সৈতে আৰু এজন পঞ্চাশৰ সেনাপতিক তেওঁৰ ওচৰলৈ পঠালে। তাতে তেওঁ তেওঁক ক’লে, হে ঈশ্বৰৰ মানুহ, ৰজাৰ হুকুম বেগাই নামি আহা।
\v 12 তাতে এলিয়াই উত্তৰ কৰি তেওঁক ক’লে, যদি মই ঈশ্বৰৰ মানুহ হওঁ, তেন্তে আকাশৰ পৰা অগ্নি নামি তোমাক আৰু তোমাৰ পঞ্চাশজন সেনাক গ্ৰাস কৰক। তেতিয়া আকাশৰ পৰা ঈশ্বৰৰ অগ্নি নামি, তেওঁক আৰু তেওঁৰ পঞ্চাশজন সেনাক গ্ৰাস কৰিলে।
\v 13 পাছে ৰজাই আকৌ আন পঞ্চাশজন সেনাৰ লগত তৃতীয় পঞ্চাশৰ সেনাপতিক পঠালে। তাতে সেই তৃতীয় পঞ্চাশৰ সেনাপতিয়ে উঠি গৈ এলিয়াৰ ওচৰ পাই, তেওঁৰ আগত আঠুপাৰি বিনয় কৰি ক’লে, হে ঈশ্বৰৰ লোক, মই আপোনাক বিনয় কৰোঁ, মোৰ প্ৰাণ আৰু আপোনাৰ এই পঞ্চাশজন দাসৰো প্ৰাণ আপোনাৰ সাক্ষাতে বহুমূল্য যেন হওক।
\v 14 চাওক, আগেয়ে অহা পঞ্চাশৰ সেনাপতি দুজনক, আৰু তেওঁবিলাকৰ দুই পঞ্চাশৰ সেনাকো আকাশৰ পৰা অগ্নি নামি গ্ৰাস কৰি পেলালে; কিন্তু আপোনাৰ দৃষ্টিত এতিয়া মোৰ প্ৰাণ বহুমূল্য হওক।
\v 15 তাতে যিহোৱাৰ দূতে এলিয়াক ক’লে, তুমি ইয়াৰ লগত নামি যোৱা, ৰজালৈ ভয় নকৰিবা। পাছে এলিয়া উঠি তেওঁ লগত ৰজাৰ ওচৰলৈ নামি গ’ল।
\v 16 আৰু তেওঁ ৰজাৰ আগত ক’লে, যিহোৱাই এই কথা কৈছে, কথা সুধিবলৈ ইস্ৰায়েলৰ মাজত জানো ঈশ্বৰ নাই, যে, তুমি ইক্ৰোণৰ দেৱতা বাল জবুবৰ গুৰিত কথা সুধিবলৈ দূত পঠাইছিলা? এই হেতুকে তুমি যি খাটত উঠি পৰি আছা, তাৰপৰা আৰু নানামিবা, কিন্তু অৱশ্যে মৰিবা। p
\v 17 পাছে এলিয়াই কোৱা যিহোৱাৰ বাক্য অনুসাৰে তেওঁ মৰিল। তাতে তেওঁৰ পুত্ৰ নথকাত, যিহূদাৰ ৰজা যিহোচাফটৰ পুত্ৰ যিহোৰামৰ ৰাজত্বৰ দ্বিতীয় বছৰত যিহোৰাম তেওঁৰ পদত ৰজা হ’ল।
\v 18 অহজিয়াৰ কৰ্ম্মৰ অৱশিষ্ট বৃত্তান্ত ইস্ৰায়েলৰ ৰজাবিলাকৰ ইতিহাস-পুস্তকখনত জানো লিখা নাই ?
\c 2
\s এলিয়া স্বৰ্গলৈ উঠি যোৱা। ইলীচাই আচৰিত কাৰ্য্য কৰা।
\p
\v 1 পাছে যি সময়ত যিহোৱাই এলিয়াক ধুমুহা বতাহৰ দ্বাৰাই স্বৰ্গলৈ নিব খুজিছিল, সেই সময়ত এলিয়া ইলীচাই সৈতে গিলগলৰ পৰা গৈছিল।
\v 2 এনে সময়ত এলিয়াই ইলীচাক ক’লে, মই বিনয় কৰোঁ, তুমি ইয়াতে থাকা; কিয়নো যিহোৱাই মোক বৈৎএললৈ পঠাইছে। কিন্তু ইলীচাই তেওঁক ক’লে, যিহোৱাৰ জীৱনৰ শপত, আৰু আপোনাৰ জীয়া প্ৰাণৰ শপত, মই আপোনাক নেৰোঁ; পাছে তেওঁবিলাক বৈৎএললৈ নামি গ’ল।
\v 3 তেতিয়া বৈৎএলত থকা শিষ্য-ভাববাদীবিলাকে ইলীচাৰ ওচৰলৈ ওলাই আহি তেওঁক ক’লে, যিহোৱাই যে আজি আপোনাৰ প্ৰভূক আপোনাৰ মূৰৰ ওপৰৰ পৰা লৈ যাব, তাক আপুনি জানিছে নে? তেওঁ ক’লে, হয়, মই জানিছোঁ; তোমালোকে মনে মনে থাকা।
\v 4 পাছে এলিয়াই তেওঁক ক’লে, হে ইলীচা, মই বিনয় কৰোঁ, তুমি ইয়াতে থাকা; কিয়নো যিহোৱাই মোক যিৰীহোলৈ পঠাইছে। কিন্তু তেওঁ ক’লে, যিহোৱাৰ জীৱনৰ শপত, আৰু আপোনাৰ জীয়া প্ৰাণৰ শপত, মই আপোনাক নেৰোঁ। পাছে তেওঁবিলাকে যিৰীহোলৈ আহিলত,
\v 5 যিৰীহোত থকা শিষ্য-ভাববাদীবিলাকে ইলীচাৰ ওচৰলৈ আহি তেওঁক ক’লে, যিহোৱাই যে আজি আপোনাৰ মূৰৰ ওপৰৰ পৰা আপোনাৰ প্ৰভূক লৈ যাব, তাক আপুনি জানিছে নে? তেওঁ ক’লে হয়, মই জানিছোঁ, তোমালোকে মনে মনে থাকা।
\v 6 পাছে এলিয়াই তেওঁক ক’লে, মই বিনয় কৰোঁ, তুমি ইয়াতে থাকা; কিয়নো যিহোৱাই মোক যৰ্দ্দনলৈ পঠাইছে। কিন্তু তেওঁ ক’লে, যিহোৱাৰ জীৱনৰ শপত আৰু আপোনাৰ জীয়া প্ৰাণৰ শপত, মই আপোনাক নেৰোঁ; পাছে তেওঁবিলাক দুয়ো আগলৈ গৈ থাকিল।
\v 7 তেতিয়া শিষ্য-ভাববাদীবিলাকৰ মাজৰ পঞ্চাশজন গৈ তেওঁবিলাকে দেখাকৈ কিছু দূৰৈত থিয় হৈ থাকিল, আৰু তেওঁবিলাক দুজন যৰ্দ্দনৰ পাৰত থিয় হ’ল।
\v 8 পাছে এলিয়াই নিজৰ চাদৰ নুৰিয়াই লৈ যৰ্দ্দনৰ পানীত কোবালে; তাতে পানী ইফালে সিফালে বেলেগ হৈ গ’লত, তেওঁবিলাক দুয়ো জনে শুকান মাটিয়েদি পাৰ হৈ গ’ল।
\v 9 তেওঁবিলাকে পাৰ হৈ যোৱাৰ পাছত, এলিয়াই ইলীচাক ক’লে, মই তোমালৈ কি কৰিম? তোমাৰ পৰা মোক নিয়াৰ আগেয়ে তাক মোক যাচনা কৰা। তাতে ইলীচাই ক’লে, মিনতি কৰোঁ, আপোনাৰ আত্মাৰ দুভাগ মোত থাকক।
\v 10 তেওঁ ক’লে, তুমি দুঃসাধ্য বৰ খুজিলা; তথাপি তোমাৰ ওচৰৰ পৰা মোক নিয়া সময়ত যদি তুমি মোক দেখা পোৱা, তেন্তে তোমালৈ সেইদৰে হ’ব; কিন্তু দেখা নাপালে সেইদৰে নহ’ব।
\v 11 তেওঁবিলাকে এইদৰে কথা বতৰা হৈ গৈ থাকোঁতেই, অগ্নিময় এখন ৰথ, আৰু অগ্নিময় ঘোঁৰা ওলাই আহি, তেওঁবিলাক দুজনক পৃথক কৰিলে, আৰু এলিয়া ধুমুহা বতাহত স্বৰ্গলৈ উঠিল।
\v 12 ইলীচাই তাকে দেখি, হে মোৰ পিতৃ, হে মোৰ পিতৃ ইস্ৰায়েলৰ ৰথ আৰু তাৰ অশ্বাৰোহীবিলাক এইবুলি চিঞৰি ক’বলৈ ধৰিলে।
\p পাছে তেওঁ এলিয়াক আৰু দেখা নাপালে; তেতিয়া তেওঁ নিজৰ চাদৰ ধৰি ফালি দুডোখৰ কৰিলে।
\v 13 তেওঁ এলিয়াৰ গাৰ পৰা চাদৰ তুলি লৈ, ওভটি আহি যৰ্দ্দনৰ তীৰত থিয় হ’ল।
\v 14 আৰু তেওঁ এলিয়াৰ গাৰ পৰা চাদৰ লৈ পানীত কোবাই ক’লে, এলিয়াৰ ঈশ্বৰ যিহোৱা ক’ত? পাছে তেৱোঁ পানীত কোবোৱাত পানী ইফালে সিফালে বেলেগ হ’ল; তাতে ইলীচাই পাৰ হৈ আহিল।
\p
\v 15 তেতিয়া তেওঁ দেখাকৈ থকা যিৰীহোৰ ভাববাদীবিলাকে তেওঁক দেখি ক’লে, এলিয়াৰ আত্মা ইলীচাত স্থিতি হ’ল; পাছে তেওঁবিলাকে তেওঁৰ লগত সাক্ষাত কৰিবলৈ গৈ, মাটিলৈ মুকৈ পৰি তেওঁক প্ৰণিপাত কৰিলে।
\v 16 আৰু তেওঁবিলাকে তেওঁক ক’লে; চাওক, আপোনাৰ দাসবিলাকৰ ইয়াত পঞ্চাশ জন বলৱান মানুহ আছে, আমি আপোনাক বিনয় কৰোঁ, তেওঁবিলাকে আপোনাৰ প্ৰভূক বিচাৰিবলৈ যাওক; কিজানি যিহোৱাৰ আত্মাই তেওঁক দাঙি নি কোনো পৰ্ব্বতত, নাইবা কোনো উপত্যকাত পেলাই গৈছে। তেওঁ ক’লে নপঠাবা।
\v 17 তথাপি তেওঁবিলাকে ধৰি থকাত, তেওঁ লাজ পাই ক’লে, পঠাই দিয়া। তাতে তেওঁবিলাকে পঞ্চাশজন মানুহ পঠাই দিলে; তেওঁবিলাকে তেওঁক তিনি দিনলৈকে বিচাৰিলে, কিন্তু নাপালে।
\v 18 পাছে ইলীচা যিৰীহোত থাকোঁতেই তেওঁবিলাক তেওঁৰ ওচৰলৈ ওভটি আহিলত, তেওঁ তেওঁবিলাকক ক’লে, নাযাবা বুলি মই তোমাক নকৈছিলোঁ ?
\v 19 পাছে নগৰৰ লোকবিলাকে ইলীচাক ক’লে, বিনয় কৰোঁ, চাওক, এই নগৰৰ ঠাই সুন্দৰ, ইয়াক আমাৰ প্ৰভূৱে দেখিছে, কিন্তু ইয়াৰ পানী বিষম, আৰু ভূমিও গুটি সৰাওঁতা আৰু পোৱালি বিনচ কৰাওঁতা;
\v 20 তাতে তেওঁ ক’লে, মোৰ ওচৰলৈ এটা নতুন বাটি আনা, আৰু তাত লোণ দিয়া; পাছে তাক তেওঁৰ ওচৰলৈ অনা হ’লত,
\v 21 তেওঁ পানীৰ ভূমূকৰ গুৰিলৈ গৈ তাত লোণ পেলাই দি ক’লে, যিহোৱাই এইদৰে কৈছে, মই এই পানী ভাল কৰিলোঁ; এতিয়াৰ পৰা এয়ে মৃত্যুজনক, কি গুটি সৰাওঁতা, কি পোৱালি বিনচ কৰাওঁতা আৰু নহ’ব।
\v 22 ইলীচাই কোৱা সেই বাক্য অনুসাৰে সেই পানী আজিলৈকে ভালে আছে।
\p
\v 23 পাছে তেওঁ তাৰ পৰা বৈৎএললৈ উঠি গ’ল; তেওঁ বাটত যাওঁতে, কেতবিলাক সৰু ল’ৰাই নগৰৰ পৰা ওলাই আহি তেওঁক বিদ্ৰোপ কৰি ক’লে, হেৰৌ তপা মূৰা, উঠি যা; হেৰৌ তপা মূৰা, উঠি যা।
\v 24 তেতিয়া তেওঁ পাছফাললৈ ঘুৰি চাই, যিহোৱাৰ নামেৰে সিহঁতক শাও দিলে; তাতে দুজনী ভালুকে কাঠনিৰ পৰা ওলাই আহি সিহঁতৰ মাজৰ বিয়াল্লিশটা ল’ৰাক ছিৰি পেলালে।
\v 25 পাছে তেওঁ সেই ঠাইৰ পৰা কৰ্মিল পৰ্ব্বতলৈ গ’ল, আৰু তাৰ পৰা চমৰিয়ালৈ ওভটি আহিল।
\c 3
\s ইস্ৰায়েলৰ ওপৰত যোৰামৰ ৰাজত্ব। তেওঁ মোৱাবৰ বিৰুদ্ধে যুদ্ধ কৰা।
\p
\v 1 যিহূদাৰ ৰজা যিহোচাফটৰ ৰাজত্বৰ অষ্টাদশ বছৰত আহাবৰ পুত্ৰ যিহোৰামে চমৰিয়াত ইল্ৰায়েলৰ ওপৰত ৰজা হৈ বাৰ বছৰ ৰাজত্ব কৰিলে।
\v 2 তেওঁ যিহোৱাৰ সাক্ষাতে কু-আচৰণ কৰিলে, কিন্তু নিজ পিতৃ-মাতৃৰ নিচিনাকৈ কৰা নাছিল; কিয়নো নিজ পিতৃয়ে নিৰ্ম্মাণ কৰা বালৰ স্তম্ভটো তেওঁ দূৰ কৰিলে।
\v 3 তথাপি নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপত তেওঁ আসক্ত হৈ থাকিল; তেওঁ সেইবোৰৰ পৰা আঁতৰ নহ’ল।
\p
\v 4 মোৱাবৰ মেচা ৰজা মেৰ পোহোঁতা লোক আছিল; তেওঁ ইস্ৰায়েলৰ ৰজাক কৰ স্বৰূপে নোমে এক লাখ মেৰ পোৱালি, আৰু নোমে সৈতে এক লাখ মতা মেৰ দিছিল।
\v 5 কিন্তু আহাব মৰাৰ পাছত, মোৱাবৰ ৰজাই ইস্ৰায়েলৰ ৰজাৰ বিৰুদ্ধে বিদ্ৰোহ আচৰণ কৰিলে।
\v 6 সেই কালত যিহোৰাম ৰজাই চমৰিয়াৰ পৰা ওলাই গৈ, ইস্ৰায়েলৰ সকলো লোকবিলাকক গোটালে।
\v 7 আৰু তেওঁ যিহূদাৰ যিহোচাফট ৰজাৰ ওচৰলৈ দূতৰ দ্বাৰাই কৈ পঠালে, বোলে, মোৱাবৰ ৰজাই মোৰ বিৰুদ্ধে বিদ্ৰোহ আচৰণ কৰিছে; আপুনি মোৰ লগত মোৱাবৰ বিৰুদ্ধে যুদ্ধ কৰিবলৈ যাব নে ? তাতে তেওঁ কলে, মই যাম; আপুনি যেনে, ময়ো তেনে, মোৰ প্ৰজা যেনে, আপোনাৰ প্ৰজাও তেনে, আৰু মোৰ ঘোঁৰাবোৰ যেনে, আপোনাৰ ঘোঁৰাবোৰো তেনে।
\v 8 তেওঁ সুধিলে, আমি কোন বাটেদি যামহঁক? তাতে তেওঁ ক’লে, ইদোম অৰণ্যৰ বাটেদি যাম।
\v 9 পাছে ইস্ৰায়েলৰ ৰজা, যিহূদাৰ ৰজা, আৰু আদোমৰ ৰজাই যাত্ৰা কৰি সাত দিনৰ বাট ঘূৰি গ’ল। তেতিয়া তেওঁবিলাকৰ পাছত যোৱা সৈন্যবিলাকৰ আৰু পশুবোৰৰ নিমিত্তে পানী নোহোৱাত,
\v 10 ইস্ৰায়েলৰ ৰজাই ক’লে, হায় হায়, মোৱাবৰ হাতত সমৰ্পণ কৰিবৰ নিমিত্তেহে যিহোৱাই এই তিনিজন ৰজাক একেলগে মাতি আনিলে।
\v 11 কিন্তু যিহোচাফটে ক’লে, আমি যাৰ দ্বাৰাই যিহোৱাৰ গুৰিত সুধিব পাৰোঁ, যিহোৱাৰ এনে কোনো ভাববাদী এই ঠাইত নাই নে? তাতে ইস্ৰায়েলৰ ৰজাৰ দাসবিলাকৰ মাজৰ এজনে ক’লে, এলিয়াৰ হাতত পানী বাকী দিয়া চাফটৰ পুতেক ইলীচা ইয়াত আছে।
\v 12 যিহোচাফটে ক’লে, তেওঁৰ লগত যিহোৱাৰ বাক্য আছে। পাছে ইস্ৰায়েৰ ৰজা, যিহোচাফট, আৰু ইদোমৰ ৰজা তেওঁৰ ওচৰলৈ গ’ল।
\p
\v 13 তেতিয়া ইলীচাই ইস্ৰায়েলৰ ৰজাক ক’লে, তোমাৰ লগত মোৰ কি সম্পৰ্ক আছে ? তুমি মোৰ পিতৃৰ ভাববাদীবিলাকৰ, আৰু মাতৃৰ ভাববাদীবিলাকৰ ওচৰলৈ যোৱা। তাতে ইস্ৰায়েলৰ ৰজাই তেওঁক ক’লে, আপুনি তেনেকৈ নক’ব; কিয়নো মোৱাবৰ হাতত সমৰ্পণ কৰিবৰ নিমিত্তে যিহোৱাই এই তিনিও জন ৰজাক একেলগে মাতি আনিলে।
\v 14 ইলীচাই ক’লে, মই যি জনাৰ সাক্ষাতে থিয়হৈ আছোঁ, সেই বাহিনীবিলাকৰ যিহোৱাৰ জীৱনৰ শপত, যিহূদাৰ যিহোচাফট ৰজাৰ মুখলৈ মই নোচোৱা হ’লে, তোমালৈ মই চকু নিদিলোহেঁতেন, আৰু তোমাক নাচালোহেঁতেন।
\v 15 যি হওক, এতিয়া মোৰ ওচৰলৈ বাদ্য বজাওঁতা এজনক আনা। পাছে তেওঁ বাদ্য বজাওঁতে, যিহোৱাই ইলীচাৰ ওপৰত হাত দিলে;
\v 16 তাতে তেওঁ ক’লে, যিহোৱাই এই কথা কৈছে, এই উপত্যকা খলাময় কৰা।
\v 17 কিয়নো যিহোৱাই এই কথা কৈছে, তোমালোকে বতাহ নেদেখিবা, আৰু বৰষুণো নেদেখিবা, তথাপি এই উপত্যকা পানীৰে পৰিপূৰ্ণ হ’ব; তাতে তোমালোক, তোমালোকৰ পশু আৰু বহন কৰোঁতা জন্তুবোৰে পানী খাবা।
\v 18 আৰু যিহোৱাৰ দৃষ্টিত ই অতি সৰু কথা; তেওঁ মোৱাবীয়াহঁতকো তোমালোকৰ হাতত সমৰ্পণ কৰিব;
\v 19 তাতে তোমালোকে গড়েৰে আবৃত প্ৰত্যেক নগৰ আৰু প্ৰত্যেক উত্তম নগৰ উচ্ছন্ন কৰিবা, প্ৰত্যেক উত্তম গছ কাটি পেলাবা, পানীৰ আটাই ভূমূক বন্ধ কৰিবা, আৰু সকলো উত্তম মাটিকো শিলেৰে নষ্ট কৰি পেলাবা।
\v 20 পাছে এনে ঘটিল, ৰাতিপুৱাৰ নৈবেদ্য উৎসৰ্গ কৰা সময়ত, চোৱা, ইদোমেদি পানী আহিল, আৰু দেশখন পানীৰে পৰিপূৰ্ণ হ’ল।
\p
\v 21 ইয়াৰ ভিতৰতে, ৰজাবিলাকে আমাৰ বিৰুদ্ধে যুদ্ধ কৰিবলৈ আহিল বুলি সকলো মোৱাবীয়ালোকে শুনিলত, সকলো ঠাইৰ পৰা, যুদ্ধৰ সাজ পিন্ধিব পৰা আটাই লোকে আৰু আন আন লোক বিলাকে গোট খাই দেশৰ সীমাত উপস্থিত হ’ল।
\v 22 পাছে সিহঁত ৰাতিপুৱাতে উঠিল; আৰু সূৰ্য্যৰ ৰশ্মি পানীৰ ওপৰত পৰিলত, সিহঁতে সিহঁতৰ সন্মুখত থকা পানী তেজৰ দৰে ৰঙা যেন দেখিলে।
\v 23 তাতে সিহঁতে ক’লে, সৌৱা, চোৱা, তেজ; সেই ৰজাবিলাক অৱশ্যে নষ্ট হ’ল, তেওঁলোকে মৰা-মৰি কৰিলে, এই হেতুকে হে মোৱাব, লুট কৰিবলৈ যোৱা।
\v 24 পাছে সিহঁত ইস্ৰায়েলৰ ছাউনিলৈ আহিলত, ইস্ৰায়েল লোকবিলাকে উঠি মোৱাবীয়াবিলাকক এনেকৈ আঘাত কৰিলে, যে, সিহঁত তেওঁবিলাকৰ আগৰ পৰা পলাই গ’ল; তাতে ইস্ৰায়েলে সিহঁতক প্ৰহাৰ কৰি কৰি গৈ সিহঁতৰ দেশত সোমাল।
\v 25 পাছে তেওঁবিলাকে নগৰবোৰ ভাঙি পেলালে; আৰু তেওঁবিলাক প্ৰতিজনে উত্তম উত্তম গছ কাটি পেলালে ; তেওঁবিলাকে এনেকৈ কৰিলে, যে, কেৱল কীৰ-হেৰচতহে তাৰ শিলবোৰ অৱশিষ্ট ৰাখিলে; কিন্তু ফিঙ্গা মৰাবিলাকে তাৰ চাৰিওফালে গৈ তালৈ শিল দলিয়ালে।
\v 26 পাছে মোৱাবৰ ৰজাই নিজৰ বিৰুদ্ধে যুদ্ধ বৰ টান হোৱা দেখি, ইদোমৰ ৰজাৰ ওচৰলৈ ভেদ কৰি যাবৰ নিমিত্তে নিজৰ লগত সাতশ তৰোৱাল ধৰা সেনা ল’লে; কিন্তু সিহঁতে নোৱাৰিলে।
\v 27 তেতিয়া তেওঁ নিজ ৰাজপদৰ উত্তৰাধিকাৰী বৰ পুতেকক লৈ, গড়ৰ ওপৰত হোম-বলি দিলে। আৰু ইস্ৰায়েলৰ বিৰুদ্ধে অতিশয় ক্ৰোধ হ’ল; তাতে তেওঁবিলাকে তেওঁৰ ওচৰৰ পৰা যাত্ৰা কৰি নিজ দেশলৈ ওভটি গ’ল।
\c 4
\s ইলীচাই, তেল ভৰোৱা, ল’ৰা এটিক পুনৰায় জীউৱা আদি কৰা আচৰিত কাৰ্য্য।
\p
\v 1 এদিন শিষ্য-ভাববাদীবিলাকৰ মাজৰ এজনৰ তিৰোতাই মাত লগাই ইলীচাক ক’লে, আপোনাৰ দাস মোৰ স্বামী মৰিল; আপুনি জানে, যে, তেওঁ যিহোৱাৰ ভয়কাৰী লোক আছিল; এতিয়া মহাজনে মোৰ পুত্ৰ দুটিক নিজৰ বন্দী কৰি লবৰ নিমিত্তে নিবলৈ আহিছে।
\v 2 তাতে ইলীচাই তাইক সুধিলে, মই তোমাৰ নিমিত্তে কি কৰিব পাৰোঁ ? কোৱাচোন, তোমাৰ ঘৰত কি আছে ? তাই ক’লে, ঘৰত একুপা তেলৰ বাহিৰে আপোনাৰ বেটীৰ আৰু একোৱেই নাই।
\v 3 তেতিয়া তেওঁ ক’লে, এতিয়া যোৱা, বাহিৰৰ পৰা নিজৰ আটাই ওচৰ-চুবুৰীয়াবিলাকৰ পৰা শুদা পাত্ৰ খুজি আনাগৈ, তাকৰকৈ নানিবা।
\v 4 পাছে তোমাৰ ল’ৰাহঁতে সৈতে ভিতৰলৈ গৈ দুৱাৰ বন্ধ কৰিবা, আৰু সেই পাত্ৰবোৰত তেল ঢালিবা; আৰু এটা এটা পাত্ৰ ভৰিলে এফলীয়াকৈ থবা।
\v 5 তাৰ পাছত সেই তিৰোতা তেওঁৰ ওচৰৰ পৰা গ’ল; আৰু তেওঁৰ পুতেকহঁতে সৈতে তেওঁ সোমাই দুৱাৰ বন্ধ কৰিলত, সিহঁতে বাৰে বাৰে পাত্ৰ নি দিলে, আৰু তেওঁ তেল ঢালিলে।
\v 6 সকলো পাত্ৰ ভৰাৰ পাছত তেওঁ পুতেকহঁতক ক’লে, আৰু পাত্ৰ দে; তাতে পুতেকে ক’লে, আৰু পাত্ৰ নাই। তেতিয়া তেলৰ ধাৰ বন্ধ হ’ল।
\v 7 পাছে তেওঁ আহি ঈশ্বৰৰ লোকৰ আগত সম্বাদ দিলে; তাতে তেওঁ ক’লে, যোৱা, তেল বেচি তোমা ধাৰ সুজাগৈ, আৰু অৱশিষ্ট যি থাকিব, তাৰে তোমাৰ আৰু ল’ৰাহঁতৰ জীৱিকা চলাবা।
\p
\v 8 আৰু এদিন ইলীচা চুনেমলৈ গৈছিল তাত এজনী চহকী তিৰোতা আছিল; আহাৰ কৰিবলৈ তাই তেওঁক মিনতিৰে ধৰাত, তেওঁ তাত আহাৰ কৰিলে। এই হেতুকে তেওঁ যিমানবাৰ সেই বাটেদি যায়, সিমানবাৰ আহাৰ কৰিবৰ অৰ্থে তাত সোমায়।
\v 9 তাৰ পাছত সেই তিৰোতাই তাইৰ স্বামীক ক’লে, চোৱা, মই জানিছোঁ, যে, আমাৰ বাটেদি অহা-যোৱা কৰা মানুহ জন ঈশ্বৰৰ এজন পবিত্ৰ লোক।
\v 10 এই হেতুকে আহা, আমি তেওঁৰ নিমিত্তে দেৱালৰ ওপৰত এটি সৰু কোঁঠালি সাজোঁ; আৰু তাৰ ভিতৰত এখন মেজ, এখন খাট, এখন আসন, আৰু এটি গছা ৰাখোঁ; তেওঁ আমাৰ ইয়ালৈ আহিলে সেই ঠাইতে থাকিব।
\v 11 পাছে ইলীচাই এদিন সেই ঠাইলৈ গৈ, সেই কোঁঠালিত সোমাই শয়ন কৰিলে।
\v 12 তাৰ পাছত তেওঁ নিজ দাস গেহজীক মাতি ক’লে, তুমি সেই চুনেমীয়ানীক মাতা; তাতে সি তাইক মাতিলত, তাই তেওঁৰ আগত থিয় হ’ল।
\v 13 তেতিয়া ইলীচাই গেহজীক ক’লে, তাইক কোৱা, চোৱা, তুমি আমাৰ নিমিত্তে এই সকলো চিন্তা কৰিলা; এতিয়া তোমাৰ নিমিত্তে কি কৰিব লাগে ? ৰজাৰ আগত, নাইবা প্ৰধান সেনাপতিৰ আগত নিবেদন কৰিবলৈ তোমাৰ কিবা কথা আছেনে ? তাই উত্তৰ কৰি ক’লে, মই নিজ লোকবিলাকৰ মাজত আছোঁ।
\v 14 পাছে ইলীচাই ক’লে, তেন্তে তাইৰ নিমিত্তে কি কৰা যাব? গেহজীয়ে উত্তৰ কৰিলে, সঁচাকৈ তাইৰ এটিও সন্তান নাই, আৰু তাইৰ স্বামীও বৃদ্ধ হ’ল। ইলীচাই ক’লে, তাইক মাতা।
\v 15 তাতে তাইক মাতিলত, তাই আহি দুৱাৰ মুখত থিয় হ’ল।
\v 16 তেতিয়া ইলীচাই ক’লে, এই ঋতুত এই সময় পুনৰায় উপস্থিত হ’লে, তুমি এটি পুত্ৰ কোলাত ল’বলৈ পাবা। কিন্তু তাই ক’লে, নহয়, হে মোৰ প্ৰভূ, হে ঈশ্বৰৰ লোক, আপোনাৰ বেটীৰ আগত মিছা কথা নক’ব।
\p
\v 17 পাছে ইলীচাৰ বাক্য অনুসাৰে সেই তিৰোতাই গৰ্ভধাৰণ কৰি, সেই ঋতুত, সেই সময় পুনৰায় উপস্থিত হ’লত, এটি পুত্ৰ প্ৰসৱ কৰিলে।
\v 18 তাৰ পাছত ল’ৰাটি কিছু ডাঙৰ হ’লত, সি এদিন শস্য দোৱাবিলাকৰ ওচৰলৈ নিজ বাপেকৰ গুৰিলৈ ওলাই গ’ল।
\v 19 পাছে সি বাপেকক ক’লে, মোৰ মূৰ বিষাইছে, মূৰ বিষাইছে। তাতে বাপেকে নিজ দাসক ক’লে, ইয়াক দাঙি মাকৰ ওচৰলৈ লৈ যা।
\v 20 পাছে সি দাঙি মাকৰ ওচৰলৈ আনিলত, ল’ৰাটি দুপৰলৈকে মাকৰ কোলাত বহি থাকি পাছত মৰিল।
\v 21 তেতিয়া মাকে তাক ওপৰলৈ লৈ গৈ ঈশ্বৰৰ লোকৰ খাটত শুৱাই থলে, আৰু পাছত দুৱাৰ বন্ধ কৰি বাহিৰলৈ আহিল।
\v 22 পাছে তাই নিজ গিৰীয়েকক ৰিঙিয়াই ক’লে, বিনয় কৰোঁ, মই ঈশ্বৰৰ লোকৰ ওচৰৰ পৰা বেগাই ওভটি আহিবৰ নিমিত্তে, তুমি দাসবিলাকৰ মাজৰ এটাক, আৰু এজনী গাধ মোৰ ওচৰলৈ পঠাই দিয়া।
\v 23 তাতে তেওঁ ক’লে, তুমি আজি তেওঁৰ ওচৰলৈ কিয় যোৱা ? আজি ন-জোন, বা বিশ্ৰাম দিনো নহয়। তাই ক’লে, ভালেই হ’ব।
\v 24 তেতিয়া তাই গাধ সজাই নিজ দাসক ক’লে, চলাই লৈ ব’ল; মই নকওঁমানে বেগাই খেদিবলৈ নেৰিবি।
\p
\v 25 পাছে তাই গৈ কৰ্ম্মিল পৰ্ব্বতত ঈশ্বৰৰ লোকৰ ওচৰ পাওঁতে, ঈশ্বৰৰ লোকে তাইক দূৰৈতে দেখি, নিজ দাস গেহজীক ক’লে, সৌৱা, চোৱা, চুনেমিয়ানী;
\v 26 তুমি ওচৰলৈ লৰ মাৰি গৈ, তোমাৰ মঙ্গল, তোমাৰ স্বামীৰ মঙ্গল, আৰু ল’ৰাটিৰ মঙ্গলনে? এই বুলি সোধাগৈ। তাই উত্তৰ দি ক’লে, মঙ্গল।
\v 27 পাছে তাই পৰ্ব্বতলৈ ঈশ্বৰৰ লোকৰ ওচৰ চাপি গৈ তেওঁৰ ভৰিত ধৰিলে। তাতে গেহজীয়ে তাইক খেদিবৰ নিমিত্তে ওচৰলৈ আহিল, কিন্তু ঈশ্বৰৰ লোকে ক’লে, তাইক থাকিবলৈ দিয়া; কিয়নো তাইৰ প্ৰাণ শোকাকূল; আৰু যিহোৱাই মোৰ পৰা তাক গুপুতে ৰাখি মোক জনোৱা নাই।
\v 28 তেতিয়া সেই তিৰোতাই ক’লে, মোৰ প্ৰভূৰ গুৰিত মই জানো পুত্ৰ খুজিছিলোঁ? মোক প্ৰবঞ্চনা নকৰিব, এই বুলি মই জানো কোৱা নাই ?
\v 29 তেতিয়া তেওঁ গেহজীক ক’লে, তোমাৰ কঁকাল বান্ধি মোৰ এই লাখুটি হাতত লৈ যোৱা, তুমি কোনো মানুহক লগ পালে তাক মঙ্গলবাদ নকৰিবা; আৰু কোনোবাই তোমাক মঙ্গলবাদ কৰিলে, তুমি তাক পুনৰায় মঙ্গলবাদ নকৰিবা; আৰু ল’ৰাটিৰ মুখৰ ওপৰত মোৰ এই লাখুটি ৰাখিবা।
\v 30 তাতে ল’ৰাৰ মাকে ক’লে, যিহোৱাৰ জীৱনৰ শপত, আৰু আপোনাৰ জীয়া প্ৰাণৰ শপত, মই আপোনাক নেৰোঁ। তেতিয়া তেওঁ উঠি তাইৰ পাছে পাছে আহিল।
\v 31 ইয়াৰ ভিতৰতে গেহজীয়ে তেওঁবিলাকৰ আগ হৈ আহি, ল’ৰাটিৰ মুখৰ ওপৰত সেই লাখুটি ৰাখিলে; তথাপি কোনো শব্দ, বা কাণ দিয়াৰ লক্ষণ পোৱা নগ’ল। এই হেতুকে গেহজীয়ে ওভটি গৈ তেওঁৰ সাক্ষাৎ হৈ তেওঁক ক’লে, ল’ৰা সাৰ পোৱা নাই।
\p
\v 32 পাছে ইলীচাই সেই ঘৰলৈ আহি দেখিলে যে, ল’ৰাটি মৰা, আৰু তেওঁৰ শয্যাত তাক শুৱাই ৰখা হৈছে।
\v 33 তেতিয়া তেওঁ ভিতৰত সোমাল, আৰু তেওঁবিলাক দুজনক বাহিৰত ৰাখি দুৱাৰ জপাই যিহোৱাৰ আগত প্ৰাৰ্থনা কৰিলে।
\v 34 আৰু তেওঁ খাটত উঠি ল’ৰাটিৰ ওপৰত শয়ন কৰিলে; তেওঁ তাৰ মুখৰ ওপৰত নিজ মুখ; তাৰ চকুৰ ওপৰত চকু আৰু হাতৰ তলুৱাৰ ওপৰত হাতৰ তলুৱা ৰাখি;, তাৰ ওপৰত দীঘল হৈ পৰিল; তাতে ল’ৰাটিৰ গা গৰম হৈ উঠিল।
\v 35 পাছে তেওঁ ওভটি আহি ঘৰৰ ভিতৰত এবাৰ ইফালে-সিফালকৈ ফুৰিলে; পাছত পুনৰায় উঠি গৈ তাৰ ওপৰত দীঘল হৈ পৰিল; তাতে ল’ৰাটিয়ে সাতবাৰ হাঁচি মাৰিলে, আৰু ল’ৰাটিয়ে চকুও মেলিলে।
\v 36 তেতিয়া তেওঁ গেহজীক মাতি ক’লে, সেই চুনেমিয়ানীক মাতা; সি তাইক মাতিলত, সেই তিৰোতা তেওঁৰ ওচৰত উপস্থিত হ’ল; তাতে তেওঁ ক’লে, তোমাৰ ল’ৰাক লোৱা।
\v 37 তেতিয়া সেই তিৰোতাই ভিতৰলৈ গৈ তেওঁৰ ভৰিৰ তলত পৰি ভূমিত মুখ দি প্ৰণিপাত কৰিলে, আৰু নিজ পুতেকক তুলি লৈ বাহিৰলৈ আহিল।
\p
\v 38 পাছে ইলীচা আকৌ গিলগললৈ আহিল; সেই কালত দেশত আকাল হৈছিল; তেতিয়া শিষ্য-ভাববাদীবিলাক তেওঁৰ আগত বহি আছিল; এনেতে তেওঁ নিজ দাসক আজ্ঞা দি ক’লে, বাৰু চৰু বহাই শিষ্য-ভাববাদীবিলাকৰ নিমিত্তে আঞ্জা ৰান্ধা।
\v 39 সেই সময়ত তেওঁবিলাকৰ এজনে শাক বুটলিবৰ নিমিত্তে পথাৰলৈ গ’ল, আৰু বনৰীয়া লতা পাই তাৰ গুটি ছিঙি কোঁচ ভৰাই আনি, তাক কুটি কুটি আঞ্জাৰ চৰুত দিলে; কিন্তু সেয়ে কি, তাক তেওঁবিলাকে নাজানিলে।
\v 40 পাছে মানুহবিলাকে ভোজন কৰিবৰ নিমিত্তে তাক বাঢ়ি দিয়া হ’লত, তেওঁবিলাকে সেই আঞ্জা মুখত দিয়া মাত্ৰকে চিঞৰ মাৰি ক’লে, হে ঈশ্বৰৰ লোক, চৰুত মৃত্যু আছে; তেওঁবিলাকে তাক ভোজন কৰিব নোৱাৰিলে।
\v 41 কিন্তু তেওঁ ক’লে, তেন্তে কিছু আটাগুৰি আনা। পাছে তেওঁ তাক চৰুত পেলাই দি ক’লে, এতিয়া তেওঁবিলাকৰ নিমিত্তে তাক বাঢ়ি দিয়া, তেওঁবিলাকে খাওক; তাতে চৰুত একোৱেই বিষম নাথাকিল।
\p
\v 42 এদিন বাল-চালিচাৰ পৰা এজন মানুহে ঈশ্বৰৰ লোকৰ নিমিত্তে, প্ৰথমে পকা শস্য যৱ ধানৰ বিশটা পিঠা আৰু নতুন চেঁই জোলোঙাত ভৰাই আনিলে। তাতে ইলীচাই ক’লে, ইয়াক তেওঁবিলাকক দিয়া, তেওঁবিলাকে খাওক।
\v 43 তাতে তেওঁৰ দাসে ক’লে, কি ! মই এইখিনিকে এশ লোকৰ আগত থম নে ? কিন্তু তেওঁ ক’লে, তাক লোকবিলাকক দিয়া, তেওঁবিলাকে খাওক; কিয়নো যিহোৱাই এইদৰে কৈছে, তেওঁবিলাকে খায়ো তাৰ বাকী এৰিব।
\v 44 এই হেতুকে, সি তেওঁবিলাকৰ আগত তাক দিলত, তেওঁবিলাকে তাক খায়ো যিহোৱাৰ বাক্যৰ দৰে তাৰ বাকী এৰিলে।
\c 5
\s ইলীচাই কুষ্ঠৰোগী নামানক সুস্থ কৰা।
\p
\v 1 অৰামীয়া ৰজাৰ প্ৰধান সেনাপতি নামান তেওঁৰ প্ৰভূৰ সাক্ষাতে মহান আৰু মৰ্য্যদা পোৱা লোক আছিল; কিয়নো তেওঁৰেই দ্বাৰাই যিহোৱাই অৰামীয়াবিলাকক জয়যুক্ত কৰিছিল; সেই পুৰুষ পৰাক্ৰমী বীৰ, কিন্তু কুষ্ঠৰোগী আছিল।
\v 2 এক সময়ত অৰামীয়া লোকে দলে দলে ওলাই আহোঁতে, ইস্ৰায়েল দেশৰ পৰা এজনী সৰু ছোৱালী বন্দী কৰি নিছিল; তাই নামানৰ ভাৰ্য্যাৰ আল ধৰিছিল।
\v 3 তাই নিজ অধিকাৰিণীক ক’লে, চমৰিয়াত থকা ভাববাদীৰ লগত মোৰ প্ৰভূৱে সাক্ষাৎ কৰিলে বৰ ভাল হয় ! তাকে কৰিলে তেওঁ কুষ্ঠ ৰোগৰ পৰা তেওঁক সুস্থ কৰিব।
\v 4 পাছে তেওঁ ভিতৰলৈ গৈ নিজ প্ৰভূক ক’লে, ইস্ৰায়েল দেশৰ পৰা অনা সেই ছোৱালী জনীয়ে এই এই কথা ক’লে।
\v 5 তাতে অৰামৰ ৰজাই ক’লে, তেন্তে তুমি যোৱাগৈ; মই ইস্ৰায়েলৰ ৰজালৈ এখন পত্ৰ পঠাওঁ। তেতিয়া তেওঁ নিজৰ লগত দহ কিক্কৰ ৰূপ, ছয় হাজাৰ চেকল সোণ, আৰু দহ যোৰ কাপোৰ লৈ যাত্ৰা কৰিলে।
\v 6 আৰু তেওঁ ইস্ৰায়েলৰ ৰজাৰ ওচৰলৈ পত্ৰখন লৈ আহিল; তাৰ ভিতৰত এই কথা লিখা আছিল, “আৰু এই পত্ৰ আপোনাৰ ওচৰ পালে, মই যে মোৰ দাস নামানক কুষ্ঠ ৰোগৰ পৰা সুস্থ হ’বৰ নিমিত্তে আপোনাৰ ওচৰলৈ পঠাইছোঁ, ইয়াকে জানিব”।
\v 7 সেই পত্ৰ পঢ়ামাত্ৰে ইস্ৰায়েলৰ ৰজাই নিজৰ কাপোৰ ফালি ক’লে, মাৰিবলৈ আৰু জীয়াবলৈ মই জানো ঈশ্বৰ, যে, এই মানুহে এটা মানুহক তাৰ কুষ্ঠ ৰোগৰ পৰা সুস্থ কৰিবলৈ মোৰ ওচৰলৈ আজ্ঞা পঠাইছে ? কিন্তু বিনয় কৰোঁ, তোমালোকে বিবেচনা কৰি চোৱা, তেওঁ মোৰ বিৰুদ্ধে ছিদ্ৰ পাবলৈ ছল বিচাৰিছে।
\p
\v 8 পাছে, ইস্ৰায়েলৰ ৰজাই কাপোৰ ফলা কথা ঈশ্বৰৰ লোক ইলীচাই শুনি ৰজাৰ ওচৰলৈ এই কথা কৈ পঠালে, তুমি তোমাৰ বস্ত্ৰ কিয় ফালিলা ? সেই মানুহ মোৰ কাষলৈ আহক; তাতে ইস্ৰায়েলৰ মাজত যে এজন ভাববাদী আছে, তাক তেওঁ জানিব।
\v 9 তাতে নামান নিজৰ ঘোঁৰাবোৰ আৰু নিজৰ ৰথে সৈতে আহি, ইলীচাৰ ঘৰৰ দুৱাৰ-মুখত থিয় হ’ল।
\v 10 তেতিয়া ইলীচাই তেওঁৰ ওচৰলৈ এজন দূত পঠাই ক’লে, তুমি গৈ যৰ্দ্দন নদীত সাতবাৰ জোবোৰা মাৰাগৈ; তাতে তোমাৰ গাৰ মঙহ আগৰ নিচিনা হ’ব, আৰু তুমি শুচি হ’বা।
\v 11 কিন্তু নামনে খং উঠি গুচি গ’ল, আৰু ক’লে, চোৱা, মই ভাবিছিলোঁ, তেওঁ অৱশ্যে ওলাই মোৰ ওচৰলৈ আহিব, আৰু থিয় হৈ নিজৰ ঈশ্বৰ যিহোৱাৰ নামেৰে প্ৰাৰ্থনা কৰি, কুষ্ঠৰ ঠাইত হাত বুলাই কুষ্ঠ ৰোগীক সুস্থ কৰিব।
\v 12 ইস্ৰায়েলৰ আটাই জলতকৈ দম্মেচকৰ অবানা আৰু ফাৰ্পৰ নদী জানো উত্তম নহয় ? মই জানো সেইবোৰত জোবোৰা মাৰি সুস্থ হ’ব নোৱাৰিম ? এই বুলি তেওঁ মুখ গূৰাই খঙেৰে গুচি গ’ল।
\v 13 কিন্তু তেওঁৰ দাসবিলাকে ওচৰ চাপি নিবেদন কৰি ক’লে, হে পিতৃ, সেই ভাববাদীয়ে কোনো মহৎ কৰ্ম্ম কৰিবৰ আজ্ঞা আপোনাক কৰা হ’লে, আপুনি তাক কৰিলেহেতেন নে ? এই হেতুকে, “জোবোৰা মাৰি শুচি হোৱা”, তেওঁ আপোনাক এই আজ্ঞা দিয়াত, আপুনি জানো তাক কৰিব নোৱাৰে ?
\v 14 তেতিয়া তেওঁ ঈশ্বৰৰ লোকৰ আজ্ঞাৰ দৰে যৰ্দ্দনত সাত বাৰ ডুব মাৰিলে; তাতে তেওঁৰ গাৰ মঙহ সৰু ল’ৰাৰ গাৰ মঙহৰ নিচিনা হ’ল আৰু তেওঁ শুচি হ’ল।
\p
\v 15 পাছে নামানে নিজৰ সঙ্গী আটাই লোকবিলাকে সৈতে ঈশ্বৰৰ লোকৰ ওচৰলৈ ওভটি আহি, তেওঁৰ আগত থিয় হৈ ক’লে, চাওক, মই এতিয়া জানিলোঁ যে, গোটেই পৃথিৱীত আৰু ক’তো ঈশ্বৰ নাই, কেৱল ইস্ৰায়েলৰ মাজতহে আছে; এই হেতুকে মই বিনয় কৰোঁ, আপোনাৰ এই দাসৰ পৰা এটি উপহাৰ গ্ৰহণ কৰক।
\v 16 কিন্তু তেওঁ ক’লে, মই যি জনাৰ সাক্ষাতে থিয় হৈ আছোঁ, সেই যিহোৱাৰ জীৱনৰ শপত, মই একোকে গ্ৰহণ নকৰোঁ। তাক গ্ৰহণ কৰিবলৈ নামানে বহুত মিনতি কৰি ক’লতো, তেওঁ মান্তি নহ’ল।
\v 17 পাছে নামানে ক’লে, সেয়ে যদি নহয়, তেন্তে দুটা খচ্ছৰৰ বোজাৰ মাটি আপোনাৰ এই দাসক দিয়া হওক; কিয়নো আজিৰ পৰা আপোনাৰ এই দাসে যিহোৱাৰ বাহিৰে কোনো ইতৰ দেৱতাৰ হোম বা বলিদান আৰু নকৰিব।
\v 18 কেৱল এই বিষয়ত যিহোৱাই আপোনাৰ এই দাসক ক্ষমা কৰক; যেতিয়া মোৰ প্ৰভূৱে সেৱা কৰিবৰ অৰ্থে ৰিম্মোনৰ গৃহত সোমাই মোৰ হাতত ভৰ দিয়ে আৰু মই ৰিম্মোনৰ গৃহত প্ৰণিপাত কৰোঁ, তেতিয়া মই ৰিম্মোনৰ গৃহত প্ৰণিপাত কৰা সেই কথাত যিহোৱাই আপোনাৰ এই দাসক ক্ষমা কৰক।
\v 19 তাতে ইলীচাই তেওঁক ক’লে, শান্তিৰে যোৱা। তেতিয়া তেওঁ ইলীচাৰ ওচৰৰ পৰা ওলাই কিছু বাট গ’ল।
\p
\v 20 কিন্তু ঈশ্বৰৰ লোক ইলীচাৰ দাস গেহজীয়ে ক’লে, চোৱা, মোৰ প্ৰভূলৈ সেই অৰামীয়া নামানে যি আনিছিল, তাক তেওঁৰ হাতৰ পৰা নোলোৱাকৈ তেওঁক মোৰ প্ৰভূৱে এনেই এৰি দিলে; কিন্তু যিহোৱাৰ জীৱনৰ শপত, মই তেওঁৰ পাছে পাছে লৰি গৈ তেওঁৰ পৰা কিছু লওঁগৈ;
\v 21 এইবুলি গেহজীয়ে নামানৰ পাছে পাছে ল’ৰি গ’ল। তাতে নামানে তাক তেওঁৰ পাছত লৰি অহা দেখি তাৰে সৈতে সাক্ষাৎ হ’বৰ নিমিত্তে ৰথৰ পৰা নামি সুধিলে, মঙ্গলনে ? তাতে সি ক’লে, মঙ্গল;
\v 22 মোৰ প্ৰভূৱে এই কথা কৈ মোক পঠালে, চাওক, এতিয়াই ইফ্ৰয়িম পৰ্ব্বতীয়া অঞ্চলৰ পৰা শিষ্য-ভাববাদীবিলাকৰ মাজৰ দুজন ডেকা মোৰ কাষলৈ আহিছে; মই বিনয় কৰোঁ, তেওঁবিলাকলৈ এক কিক্কৰ ৰূপ আৰু দুযোৰ কাপোৰ দিয়ক।
\v 23 তাতে নামানে ক’লে, দুই কিক্কৰ ৰূপ লোৱা, এই বুলি তেওঁ তাক বৰকৈ ধৰি, দুযোৰ কাপোৰে সৈতে দুটা থৈলাত দুই কিক্কৰ ৰূপ বান্ধি নিজৰ দুটা বন্দীৰ কান্ধত দিলত, সিহঁতে তাৰ আগে আগে বৈ আনিলে।
\v 24 পাছে পৰ্ব্বত পালত, সি সিহঁতৰ হাতৰ পৰা সেইবোৰ লৈ ঘৰৰ ভিতৰত থলে, আৰু সি সেই মানুহ দুটাক বিদায় দিলত, সিহঁত গুচি গ’ল।
\v 25 পাছে সি ভিতৰলৈ গৈ নিজ প্ৰভূৰ আগত থিয় হ’ল। তেতিয়া ইলীচাই তাক সুধিলে, হে গেহজী, তুমি ক’ৰ পৰা আহিলা ? তেওঁ ক’লে, আপোনাৰ দাস ক’লৈকো যোৱা নাই।
\v 26 কিন্তু তেওঁ তাক ক’লে, যেতিয়া সেই মানুহে তোমাৰ লগত সাক্ষাৎ কৰিবলৈ নিজ ৰথৰ পৰা নামিল, তেতিয়া তালৈ জানো মোৰ মন যোৱা নাই ? ধন লবৰ, আৰু বস্ত্ৰ, জিতগছৰ বাৰী, দ্ৰাক্ষাবাৰী, মেৰ, গৰু, আৰু বন্দী-বেটী লবৰ জানো সময় এই ?
\v 27 এই হেতুকে নামানৰ কুষ্ঠৰোগ তোমাত আৰু তোমাৰ বংশত সদায় লাগি থাকিব। তাতে গেহজীয়ে হিমৰ নিচিনা বগা কুষ্ঠৰোগী হৈ তেওঁৰ আগৰ পৰা ওলাই আহিল।
\c 6
\s ইলীচাই কুঠাৰ এখন ওপঙোৱা। তেওঁ অৰামীয়াহঁতৰ বিৰুদ্ধে কৰা কাৰ্য্য।
\p
\v 1 এদিন শিষ্য-ভাববাদীবিলাকে ইলীচাক ক’লে, চাওক, আপুনি দেখাতে আমি এই যি ঠাইত বাস কৰিছোঁহঁক, এয়ে আমাৰ নিমিত্তে অতি ঠেক।
\v 2 বিনয় কৰোঁ,আমি যৰ্দ্দনলৈ গৈ, প্ৰতিজনে তাৰ পৰা এডোখৰ এডোখৰ কাঠ লৈ আমাৰ নিমিত্তে সেই ঠাইতে বসতিৰ ঠাই যুগুত কৰোঁহঁক; তাতে তেওঁ ক’লে, যোৱাহঁক।
\v 3 পাছে আৰু এজনে ক’লে, অনুগ্ৰহ কৰি আপোনাৰ দাসবিলাকৰ লগত আপুনিও ব’লক; তাতে তেওঁ কলে, বাৰু, মই যাম।
\v 4 এই হেতুকে তেওঁ তেওঁবিলাকৰ লগত গ’ল। পাছে যৰ্দ্দনৰ ওচৰ পাই, তেওঁবিলাকে কাঠ কাটিবলৈ ধৰিলে।
\v 5 তেতিয়া, এজনে চতিৰ কাঠ কাটোতে, কুঠাৰখন সুলকি পানীত পৰিল; তাতে তেওঁ মাত লগাই ক’লে, হায় হায়, প্ৰভূ, সেয়ে খুজি অনা বস্তু।
\v 6 তেতিয়া ঈশ্বৰৰ লোকে সুধিলে, সেয়ে কোন ঠাইত পৰিল ? পাছে তেওঁ তেওঁক সেই ঠাই দেখুৱালত, তেওঁ এডোখৰি কাঠ কাটি, সেই ঠাইত পেলাই দি, লোহাডোখৰ ওপঙালে।
\v 7 তেতিয়া ইলীচাই তেওঁক ক’লে, তাক তুলি লোৱা; তাতে তেওঁ হাত মেলি তাক ল’লে।
\p
\v 8 কোনো সময়ত অৰামীয়া ৰজাই ইস্ৰায়েলৰ বিৰুদ্ধে যুদ্ধ কৰিছিল; আৰু তেওঁ যেতিয়া নিজ দাস বিলাকে সৈতে আলচ কৰি কয়, আমুক তামুক ঠাইত মোৰ ছাউনি পতা হ’ব,
\v 9 তেতিয়া ঈশ্বৰৰ লোকে ইস্ৰায়েলৰ ৰজালৈ কৈ পঠায়, বোলে, সাৱধান, তুমি আমুক তামুক ঠাইলৈ অৱহেলা নকৰিবা; কিয়নো সেই ঠাইলৈকে অৰামীয়াবিলাক নামি আহিছে।
\v 10 তাতে, ঈশ্বৰৰ লোকে যি ঠাই দেখুৱাই ইস্ৰায়েলৰ ৰজাক সাৱধান কৰায়, তেওঁ সেই ঠাইলৈ সৈন্য পঠাই নিজকে ৰক্ষা কৰে; কেৱল দুবাৰ এবাৰ নহয়।
\v 11 এই হেতুকে সেই বিষয়ে অৰামীয়া ৰজাই মনত বৰ বেজাৰ পাই, তেওঁৰ দাসবিলাকক মাতি ক’লে, বোলে, আমাৰ মাজৰ কোন মানুহ ইস্ৰায়েলৰ ৰজাৰ ফলীয়া, তাক তোমালোকে মোক নোকোৱানে ?
\v 12 তাতে তেওঁৰ দাসবিলাকৰ মাজৰ এজনে ক’লে, হে মোৰ প্ৰভূ মহাৰাজ, কোনো নাই, কিন্তু আপুনি শোৱা কোঠালিত যি যি কয়, তাকো ইস্ৰায়েলৰ মাজত থকা ভাববাদী ইলীচাই ইস্ৰায়েলৰ ৰজাক জনায়।
\v 13 তেতিয়া তেওঁ ক’লে, তোমালোকে গৈ তেওঁ ক’ত থাকে, তাক চাই আহা; মই মানুহ পঠাই তাক অনাম। পাছে কোনোৱে তেওঁক এই সম্বাদ দিলে, চাওক, তেওঁ দোথানত আছে।
\p
\v 14 তাতে তেওঁ ঘোঁৰাবোৰ, ৰথ, আৰু বহু সৈন্যৰ দল তালৈ পঠাই দিলে; সিহঁতে ৰাতিয়েই আহি সেই নগৰ বেৰি ধৰিলে।
\v 15 পাচে ঈশ্বৰৰ লোকৰ পৰিচাৰকে ৰাতি পুৱাই উঠি বাহিৰ ওলাই দেখিলে, ৰথ আৰু ঘোঁৰাবোৰে সৈতে এদল সৈন্যই নগৰ বেৰি ধৰি আছে; তাতে তেওঁৰ সেই দাসে তেওঁক ক’লে, হায় হায় মোৰ প্ৰভূ, আমি কি কৰিম?
\v 16 তাতে তেওঁ ক’লে, ভয় নকৰিবা; কিয়নো সিহঁতৰ সঙ্গীবোৰতকৈ আমাৰ সঙ্গী অধিক।
\v 17 তেতিয়া ইলীচাই প্ৰাৰ্থনা কৰি ক’লে, হে যিহোৱা, বিনয় কৰোঁ, ই যেন দেখিবলৈ পায়, এই নিমিত্তে ইয়াৰ চকু মুকলি কৰা। তাতে যিহোৱাই সেই দাসৰ চকু মুকলি কৰিলত, সি চাই দেখিলে, যে ইলীচাৰ চাৰিওফালে অগ্নিময় ঘোঁৰা আৰু ৰথেৰে পৰ্ব্বত পৰিপূৰ্ণ আছে।
\v 18 পাছে সিহঁত তেওঁ ওচৰলৈ নামি আহিলত, ইলীচাই যিহোৱাৰ আগত প্ৰাৰ্থনা কৰি ক’লে, বিনয় কৰোঁ এই জাতিক প্ৰহাৰ কৰি ইহঁতৰ চকু অন্ধ কৰা। তাতে তেওঁ ইলীচাৰ বাক্য অনুসাৰে প্ৰহাৰ কৰি সিহঁতৰ চকু অন্ধ কৰিলে।
\v 19 পাছে ইলীচাই সিহঁতক ক’লে, এয়ে সেইটো বাট নহয়, আৰু এয়ে সেই নগৰো নহয়; তোমালোকে মোৰ পাছে পাছে আহা, তোমালোকে যাক বিচাৰিছা, মই সেই মানুহৰ ওচৰলৈ তোমালোকক লৈ যাওঁ; এইবুলি তেওঁ সিহঁতক চমৰীয়ালৈ লৈ গ’ল।
\p
\v 20 সিহঁতে চমৰীয়া পোৱাৰ পাছত, ইলীচাই ক’লে, হে যিহোৱা, এই লোকবিলাকে দেখিবৰ নিমিত্তে ইহঁতৰ চকু মুকলি কৰা। তাতে যিহোৱাই সিহঁতৰ চকু মুকলি কৰিলত, সিহঁতে দেখিবলৈ পালে, আৰু দেখিলে, যে, সিহঁত চমৰীয়াৰ মাজত আছে।
\v 21 পাছে ইস্ৰায়েলৰ ৰজাই সিহঁতক দেখি ইলীচাক ক’লে, হে পিতৃ মই ইহঁতক মাৰিম নে ? মাৰিম নে ?
\v 22 তাতে ইলীচাই ক’লে নামাৰিবা; তুমি যিবিলাকক তৰোৱাল আৰু ধনুৰে বন্দী কৰি আনা, এনে মানুহবিলাকক জানো তুমি মাৰা? সিহঁতৰ আগত পিঠা আৰু পানী দিয়া, সিহঁতে ভোজন পান কৰি সিহঁতৰ প্ৰভূৰ ওচৰলৈ যাওক।
\v 23 তেতিয়া তেওঁ সিহঁতৰ বাবে বৰ ভোজ যুগুত কৰিলে; পাছে সিহঁতে ভোজন পান কৰি উঠিলত, তেওঁ সিহঁতক বিদায় দিলে; তেতিয়া সিহঁত সিহঁতৰ প্ৰভূৰ ওচৰলৈ গ’ল। পাছে অৰামীয়া সৈন্যদল ইস্ৰায়েলৰ দেশলৈ আৰু নাহিল।
\s আকালৰ সময়ত ইলীচাই কোৱা ভাববাণী আৰু তাৰ সিদ্ধি।
\p
\v 24 পাছে অৰামৰ বিন-হদদ ৰজাই নিজৰ সকলো সৈন্যসামন্ত গোটাই লৈ, যাত্ৰা কৰি চমৰীয়া অৱৰোধ কৰিলে।
\v 25 তাতে চমৰীয়াত অতিশয় আকাল হ’ল; সিহঁতে এনেকৈ অৱৰোধ কৰিলে, যে, শেষত এটা গাধৰ মূৰ আশী ৰূপত, আৰু এটা কপৌৰ গু এক ‘কাব’ জোখৰ চাৰিভাগৰ এভাগ পাঁচ ৰূপত বেচা হ’ল।
\v 26 পাছে ইস্ৰায়েলৰ ৰজা গড়ৰ ওপৰত ফুৰি আছিল; এনে সময়ত এজনী তিৰোতাই ৰিঙিয়াই তেওঁক ক’লে, হে মোৰ প্ৰভূ মহাৰাজ, সহায় কৰক।
\v 27 ৰজাই ক’লে, সেয়ে নহ’ব, তোমাক যিহোৱাই সহায় কৰক; মই কিহেৰে তোমাক সহায় কৰিম ? মৰণা মৰা খলাৰ পৰা বা দ্ৰাক্ষাকুণ্ডৰ পৰা নে ?
\v 28 ৰজাই তাইক আৰু ক’লে, তোমাৰ কি হ’ল ? তাতে তাই উত্তৰ দি ক’লে, এই তিৰোতাই তোমাক কৈছিল, তোৰ পুতেৰক দে, আমি আজি তাক খাওঁ; কাইলৈ মোৰ পোক খামহঁক।
\v 29 তাতে আমি মোৰ পোক সিজাই খালোঁহঁক; পাছদিনা যেতিয়া মই এইক ক’লোঁ, তোৰ পুতেৰক দে, আমি তাক খাওঁ, তেতিয়া এই নিজ পুতেকক লুকুৱাই ৰাখিলে।
\v 30 সেই তিৰোতাৰ এই কথা শুনি ৰজাই নিজৰ কাপোৰ ফালিলে; (সেই সময়ত তেওঁ গড়ৰ ওপৰত ফুৰি আছিল); তাতে লোকবিলাকে চাই কাপোৰৰ তলত তেওঁৰ গাত চট কাপোৰ বন্ধা দেখিলে।
\v 31 পাছে তেওঁ ক’লে, আজি যদি চাফটৰ পুতেক ইলীচাৰ মুৰ নকটাকৈ তাৰ কান্ধৰ ওপৰত থাকে তেন্তে ঈশ্বৰে মোক অমুক আৰু তাতকৈয়ো অধিক দণ্ড দিয়ক।
\p
\v 32 কিন্তু সেই কালত ইলীচা নিজ ঘৰত বহি আছিল, আৰু বৃদ্ধবিলাকো তেওঁৰ লগত বহি আছিল, আৰু ইয়াৰ ভিতৰতে ৰজাই নিজৰ ওচৰৰ পৰা এটা মানুহ পঠাই দিছিল। কিন্তু সেই দূত অহাৰ আগেয়ে তেওঁ বৃদ্ধলোকবিলাকক ক’লে, সেই নৰ বধীৰ পুতেকে মোৰ মুৰ নিবলৈ কেনেকৈ দূত পঠাইছে, তাক তোমালোকে দেখিছানে ? এই হেতুকে চোৱা, সেই দূত আহিলে দুৱাৰ জপাই তাৰ বিৰুদ্ধে দুৱাৰ হেঁচি ধৰিবা; তাৰ প্ৰভূৰো ভৰিৰ শব্দ জানো তাৰ পাছতে নাই ?
\v 33 পাছে তেওঁ তেওঁবিলাকে সৈতে কথা হওঁতেই, চোৱা, দূত আৰু তাৰ পাছত ৰজা নামি আহি তেওঁৰ ওচৰ পালে; তাতে ৰজাই ক’লে, চোৱা, এই অমঙ্গল যিহোৱাৰ পৰা হ’ল; মই কিয় আৰু যিহোৱালৈ বাট চাই থাকিম।
\c 7
\p
\v 1 তেতিয়া ইলীচাই ক’লে, তোমালোকে যিহোৱাৰ বাক্য শুনা; যিহোৱাই এইদৰে কৈছে, কাইলৈ এনে সময়ত চমৰিয়াৰ দুৱাৰ মুখত এক চেয়া পৰিমাণ মিহি আটাগুড়ি এক চেকত ৰূপত, আৰু দুই চেয়া পৰিমাণ যৱ এক চেকত ৰূপত বেচা যাব।
\v 2 তেতিয়া যাৰ হাতত ৰজাই ভৰ দিছিল, সেই সেনাপতিয়ে ঈশ্বৰৰ লোকক উত্তৰ দি ক’লে, চোৱা, যিহোৱাই যদি আকাশত বাট কৰে, তথাপি জানো এনে হ’ব পাৰিব ? তেওঁ উত্তৰ কৰি ক’লে, চোৱা, তুমি নিজ চকুৰে তাক দেখিবা, কিন্তু তাৰ অলপো খাবলৈ নাপাবা।
\p
\v 3 সেই কালত নগৰৰ দুৱাৰৰ সোমোৱা ঠাইত চাৰিটা কুষ্ঠৰোগী মানুহ আছিল; সিহঁতে ইটোৱে সিটোৱে কোৱাকুই কৰিলে, বোলে আমি নমৰালৈকে, ইয়াত কিয় বহি থাকোঁ ?
\v 4 আমি যদি কওঁ, নগৰলৈ সোমাই যাওঁ তেন্তে নগৰৰ মাজত আকাল আছে, সেই ঠাইত মৰিম; আৰু যদি ইয়াতে বহি থাকোঁ, তেন্তে ইয়াতো মৰিম। এই হেতুকে আহা, আমি অৰামীয়াহঁতৰ ছাউনিলৈকে যাওঁ; সিহঁতে যদি আমাক জীয়াই ৰাখে, তেন্তে জীম, আৰু মাৰে যদি মৰিমেই।
\v 5 এই বুলি সিহঁতে অৰামীয়াহঁতৰ ছাউনিলৈ যাবৰ মনেৰে সন্ধ্যা বেলা ওলাই গৈ, যেতিয়া অৰামীয়াহঁতৰ ছাউনিৰ মূৰ পালেগৈ, তেতিয়া সেই ঠাইত কাকো নেদেখিলে।
\v 6 কিয়নো প্ৰভূৱে অৰামীয়াবিলাকৰ সৈন্যসামন্তক ৰথৰ শব্দ আৰু ঘোঁৰাৰ শব্দ, অৰ্থাৎ মহাসৈন্য সমূহৰ শব্দ ওলাইছিল; তাতে সিহঁতে ইটোৱে সিটোৱে কোৱাকুই কৰিলে, বোলে, চোৱা, আমাক আক্ৰমণ কৰাবলৈ ইস্ৰায়েলৰ ৰজাই হিত্তীয়াহঁতৰ ৰজাবিলাকক আৰু মিচৰীয়াহঁতৰ ৰজাবিলাকক ধনদি আনিছে।
\v 7 এই কাৰণে সিহঁত সন্ধ্যা বেলা ওলাই গ’ল, আৰু সিহঁতে নিজৰ তম্বু, ঘোঁৰা আৰু গাধ, অৰ্থাৎ সিহঁতৰ ছাউনি যেনে আছিল, তেনেই এৰি নিজ নিজ প্ৰাণ ৰক্ষাৰ অৰ্থে পলাই গ’ল।
\v 8 পাছে সেই কুষ্ঠৰোগী মানুহ কেইটাই ছাউনিৰ মূৰ পালত, সিহঁতে এটা তম্বুত সোমাই ভোজন পান কৰিলে, আৰু তাৰ পৰা সোণ, ৰূপ, আৰু কাপোৰ লৈ লুকুৱাই লুকুৱাই থলে; পাছে আকৌ গৈ আন এটা তম্বুত সোমাই তাৰ পৰাও বহুত বস্তু লৈ লুকুৱাই লুকুৱাই থলে।
\p
\v 9 তেতিয়া সিহঁতে ইটোৱে সিটোৱে কোৱাকুই কৰিলে বোলে, আমি ভাল কাৰ্য্য কৰি নাই, আজি শুভবাৰ্ত্তাৰ দিন, কিন্তু আমি মনে মনে আছোঁহঁক; যদি আমি ৰাতিপুৱালৈকে পলম কৰি থাকোঁ, তেন্তে আমি দণ্ড পাম; এই হেতুকে আহা, আমি ৰজাৰ আগত এই সম্বাদ দিওঁগৈ।
\v 10 এই বুলি সিহঁতে আহি নগৰৰ দুৱৰিবোৰক ৰিঙিয়াই ক’লে, অৰামীয়াহঁতৰ ছাউনিলৈ গৈছিলোঁ, আৰু চোৱা, তাত কোনো মানুহ নাই, আৰু মানুহৰ শব্দও নাই; কিন্তু ঘোঁৰা আৰু গাধবোৰ বন্ধা আছে, আৰু তম্বুবোৰো যেনে আছিল তেনেই আছে।
\v 11 পাছে সি দুৱৰীবোৰক মাতি ক’লত, সিহঁতে ৰাজগৃহৰ ভিতৰত সম্বাদ দিলে।
\v 12 তাতে ৰজাই ৰাতিতে উঠি নিজ দাসবিলাকক ক’লে, অৰামীয়া লোকে আমালৈ যি কৰিছে, তাৰ ভাৰ মই তোমালোকক কওঁ। সিহঁতে জানিছে, যে, আমি ভোকত আতুৰ হৈ আছোঁ; এই কাৰণে সিহঁতে পথাৰত লুকাই থাকিবৰ নিমিত্তে ছাউনিৰ পৰা ওলাই গৈছে; আৰু মনতে কৈছে, সিহঁত যেতিয়া নগৰৰ পৰা ওলাই আহিব, তেতিয়া আমি সিহঁতক জীয়াই জীয়াই ধৰিম, আৰু নগৰৰ ভিতৰত সোমাম।
\v 13 পাছে তেওঁৰ দাসবিলাকৰ এজনে উত্তৰ দি ক’লে, মই বিনয় কৰোঁ, নগৰত অৱশিষ্ট থকা ঘোঁৰাৰ পাঁচোটা লোৱা যাওক, (চাওক, সিহঁত আৰু নগৰত অৱশিষ্ট থকা ইস্ৰায়েলৰ সকলো লোকসমূহ, এই দুয়ো সমান; চাওঁক সিহঁত আৰু বিনষ্ট হোৱা ইস্ৰায়েলৰ লোকসমূহ এই দুয়ো সমান); আৰু আমি এবাৰ পঠাই চাওঁহঁক।
\v 14 পাছে তেওঁবিলাকে ঘোঁৰাই সৈতে দুখন ৰথ ল’লে, আৰু তেওঁবিলাকক ৰজাই অৰামীয়া সৈন্যবোৰৰ পাছত পঠাই দি ক’লে, যোৱা, চাই আহাগৈ।
\v 15 তাতে তেওঁবিলাকে সিহঁতৰ পাছে পাছে যৰ্দ্দনলৈকে গৈ দেখিলে, যে, অৰামীয়াবিলাকে লৰালৰিৰ কাৰণে পেলাই পেলাই যোৱা কাপোৰ আদি বস্তুৰে গোটেই বাট পূৰহৈ আছে; এতেকে সেই দূতবিলাকে ওভটি আহি ৰজাৰ আগত সম্বাদ দিলে।
\p
\v 16 তেতিয়া লোকবিলাকে বাহিৰ ওলাই গৈ, অৰামীয়াবিলাকৰ ছাউনি লুট কৰিলে; তাতে যিহোৱাৰ বাক্যৰ দৰে, এক চেয়া পৰিমাণৰ মিহি আটাগুড়ি এক চেকল ৰূপত আৰু দুই চেয়া পৰিমান যৱ ধান এক চেকল ৰূপত বেচা গ’ল।
\v 17 ৰজাই যাৰ হাতত ভৰ দিছিল, সেই সেনাপতিক তেওঁ দুৱাৰৰ অধ্যক্ষ পাতিলে; কিন্তু লোকবিলাকে তেওঁক দুৱাৰত গচকিলত, ঈশ্বৰৰ লোকৰ ওচৰলৈ ৰজা নামি যোৱা কালত, ঈশ্বৰৰ লোকে যি কৈছিল, সেইদৰে তেওঁ মৰিল।
\v 18 অৰ্থাৎ কাইলৈ এনে সময়ত চমৰীয়াৰ দুৱাৰ মুখত দুই চেয়া যৱ ধান এক চেকলত, আৰু এক চেয়া মিহি আটাগুড়ি এক চেকলত বেচা যাব,
\v 19 এই কথা ঈশ্বৰৰ লোকে ৰজাৰ আগত ক’লত, সেই সেনাপতিয়ে ঈশ্বৰৰ লোকক উত্তৰ কৰিছিল, চোৱা, যদি যিহোৱাই আকাশত বাট কৰে, তথাপি জানো এনে হ’ব পাৰিব ? তেতিয়া তেওঁ কৈছিল, চোৱা, তুমি নিজ চকুৰে তাক দেখিবা, কিন্তু ইয়াৰ অলপো খাবলৈ নাপাবা।
\v 20 তাতে তেওঁৰ সেই দশা হ’ল; কিয়নো লোকবিলাকে তেওঁক দুৱাৰত ভৰিৰে গচকিলত, তেওঁ মৰিল।
\c 8
\s ইলীচাই চুনেমীয়ানীক সহায় কৰা। হজায়েলৰ বিষয়ে তেওঁৰ ভাববানী। যোৰাম আৰু অহজিয়াৰ ৰাজত্ব।
\p
\v 1 আগেয়ে ইলীচাই যাৰ পুতেকক পুনৰায় জীয়াইছিল, তেওঁ সেই তিৰোতাক এদিন কৈছিল, বোলে, তুমি উঠি তোমাৰ ঘৰৰ পৰিয়ালে সৈতে, যি ঠাইত প্ৰবাস কৰিব পাৰা, সেই ঠাইলৈকে গৈ প্ৰবাস কৰা, কিয়নো যিহোৱাই আকাল মাতিছে, আৰু সেয়ে আহি সাত বছৰলৈকে দেশখনত থাকিব।
\v 2 তাতে সেই তিৰোতাই উঠি ঈশ্বৰৰ লোকৰ বাক্য অনুসাৰে কৰিছিল, তাই নিজৰ ঘৰৰ পৰিয়ালে সৈতে গৈ, পলেষ্টীয়াবিলাকৰ দেশত সাত বছৰ প্ৰবাস কৰিছিল।
\v 3 পাছে সেই সাত বছৰৰ মুৰত সেই তিৰোতাই পলেষ্টীয়াবিলাকৰ দেশৰ পৰা ওভটি আহি, নিজ ঘৰ আৰু মাটিৰ নিমিত্তে ৰজাৰ আগত নিবেদন কৰিবলৈ ওলাই গ’ল।
\v 4 সেই সময়ত ৰজাই ঈশ্বৰৰ লোকৰ দাস গেহজীৰ লগত কথাবাৰ্ত্তা হওঁতে ক’লে, ইলীচাই কৰা সকলো মহৎ কৰ্ম্মৰ কথা মোক কোৱাচোন।
\v 5 তাতে তেওঁ ইলীচাই কেনেকৈ মৰা ল’ৰাটিক জীয়ালে, তাক ৰজাৰ আগত কওঁতেই চোৱা, যি জনী তিৰোতাৰ পুতেকক তেওঁ পুনৰায় জীয়াইছিল, সেই তিৰোতায়েই নিজ ঘৰ আৰু মাটিৰ নিমিত্তে ৰজাৰ আগত নিবেদন কৰিবলৈ ধৰিলে। তাতে গেহজীয়ে ক’লে, হে মোৰ প্ৰভূ মহাৰাজ, এই জনীয়েই সেই তিৰোতা, আৰু ইলীচাই পুনৰায় জীউৱা ল’ৰা এইটিয়েই।
\v 6 তেতিয়া, ৰজাই তাইক সুধিলত, তাই তেওঁৰ আগত সকলো কথা ক’লে। তাতে ৰজাই এজন ৰাজ-নপুংসকক তাইৰ কাৰ্য্যৰ ভাৰ দি ক’লে, তাইৰ যি যি আছিল, আৰু তাই দেশ এৰি যোৱাৰ কালৰে পৰা এতিয়ালৈকে মাটিত যি যি ফল উৎপন্ন হৈছিল, আটাইবোৰকে সেই তিৰোতাক ওভটাই দিয়াগৈ।
\p
\v 7 এক সময়ত ইলীচা দম্মেচকলৈ আহিল; তেতিয়া অৰামৰ বিন-হদদ ৰজাৰ নৰিয়া আছিল। পাছে ঈশ্বৰৰ লোক এই ঠাইলৈ আহিছে, এই বুলি কোনোৱে তেওঁৰ আগত ক’লত,
\v 8 ৰজাই হজায়েলক ক’লে, তুমি হাতত এটি উপহাৰ লৈ ঈশ্বৰৰ লোকৰ সাক্ষাৎ হ’বলৈ যোৱা; আৰু এই নৰিয়াত মই জীম নে নিজীম, তাকে তেওঁৰ দ্বাৰাই যিহোৱাক সোধাবা।
\v 9 তাতে হজায়েল তেওঁৰ সাক্ষাৎ হ’বলৈ আহিল; তেওঁ উপহাৰৰ অৰ্থে, দম্মেচকৰ সকলো উত্তম বস্তুৰে চল্লিশটা উট বোজাই দি আপোনাৰ লগত লৈ আহি, তেওঁৰ আগত থিয় হৈ ক’লে, আপোনাৰ পুত্ৰ অৰামৰ ৰজা বিন-হদদে আপোনাৰ ওচৰলৈ মোক পঠাই এই কথা সোধাইছে, বোলে, মই এই নৰিয়াত জীম নে?
\v 10 তাতে ইলীচাই তেওঁক ক’লে, তুমি গৈ তেওঁক কোৱা, অৱশ্যে জীব পাৰিবা, তথাপি যিহোৱাই মোক জনালে যে, তেওঁ অৱশ্যে মৰিব।
\v 11 পাছে তেওঁৰ মুখ বিবৰ্ণ হোৱালৈকে, তেওঁৰ মুখলৈ ইলীচাই একে-থৰে চাই থাকিল; পাছত ঈশ্বৰৰ লোকে ক্ৰন্দন কৰিবলৈ ধৰিলে।
\v 12 তাতে হজায়েলে সুধিলে, মোৰ প্ৰভূৱে কিয় ক্ৰন্দন কৰিছে ? তেওঁ উত্তৰ দি ক’লে, কাৰণ এই, তুমি ইস্ৰায়েলৰ সন্তানবিলাকৰ যি ৰূপ দুৰ্গতি কৰিবা, তাক মই জানিছোঁ; তুমি তেওঁবিলাকৰ দূৰ্গবোৰ জুই দি পুৰিবা, তেওঁবিলাকৰ ডেকালোকক তৰোৱালেৰে বধ কৰিবা, তেওঁবিলাকৰ শিশুবিলাকক মাটিত আছাৰিবা, আৰু তেওঁবিলাকৰ গৰ্ভৱতী তিৰোতাবিলাকৰ পেট ফালিবা।
\v 13 তাতে হজায়েলে ক’লে, কেৱল কুকুৰৰ তুল্য আপোনাৰ এই দাস কোন, যে, এনে মহৎ কৰ্ম্ম কৰিব ? পাছে ইলীচাই ক’লে, তুমি অৰামৰ ওপৰত ৰজা হ’বা, এই কথা যিহোৱাই মোক জনালে।
\v 14 পাছে তেওঁ ইলীচাৰ ওচৰৰ পৰা প্ৰস্থান কৰি নিজ প্ৰভূৰ ওচৰলৈ গ’ল, তেতিয়া ৰজাই তেওঁক সুধিলে, ইলীচাই তোমাক কি ক’লে? তেওঁ উত্তৰ দি ক’লে, তেওঁ মোক ক’লে, আপুনি অৱশ্যে জীব।
\v 15 কিন্তু তাৰ পাছ দিনা হজায়েলে কম্বলখন পানীত জুবুৰিয়াই তেওঁৰ মুখৰ ওপৰত মেলি দিলত, তেওঁ মৰিল; আৰু হজায়েল তেওঁৰ পদত ৰজা হ’ল।
\p
\v 16 আহাবৰ পুত্ৰ ইস্ৰায়েলৰ ৰজা যোৰামৰ ৰাজত্বৰ পঞ্চম বছৰত, যিহূচাফট যিহোদাৰ ৰজা হৈ থাকোঁতে, যিহোদাৰ ৰজা যিহূচাফটৰ পুত্ৰ যিহোৰামে ৰাজত্ব কৰিবলৈ ধৰিলে।
\v 17 তেওঁ বত্ৰিশ বছৰ বয়সত ৰজা হৈ, যিৰূচালেমত আঠ বছৰ ৰাজত্ব কৰিলে।
\v 18 তেওঁ আহাবৰ জীয়েকক বিবাহ কৰিছিল, এই কাৰণে তেওঁ আহাবৰ বংশৰ নিচিনাকৈ ইস্ৰায়েলৰ ৰজা বিলাকৰ পথত চলিলে; আৰু যিহোৱাৰ সাক্ষাতে কু-আচৰণ কৰিলে।
\v 19 তথাপি, দায়ূদৰ সন্তানবিলাকৰ নিমিত্তে, চিৰকাললৈকে তেওঁক এক প্ৰদীপ দিম বুলি যিহোৱাই প্ৰতিজ্ঞা কৰা হেতুকে, নিজ দাস দায়ূদৰ কাৰণে যিহূদাক বিনষ্ট কৰিবলৈ তেওঁৰ ইচ্ছা নাছিল।
\p
\v 20 তেওঁৰ ৰাজত্বৰ সময়ত ইদোমীয়া লোকবিলাকে যিহূদাৰ অধীনতা অস্বীকাৰ কৰি নিজৰ ওপৰত এজন ৰজা পাতি ল’লে।
\v 21 এই হেতুকে যোৰামে নিজৰ সকলে ৰথ লগত লৈ চায়ীৰলৈ যাত্ৰা কৰিলে; আৰু তেওঁ ৰাতিয়েই উঠি তেওঁক বেৰি ধৰা ইদোমীয়াবিলাকক, আৰু সিহঁতৰ ৰথৰ অধ্যক্ষবিলাকক প্ৰহাৰ কৰিলে; তাতে তেওঁবিলাক নিজ নিজ তম্বুলৈ পলাই গ’ল।
\v 22 এইদৰে ইদোমীয়ালোক বিলাকে আজিলৈকে যিহূদাৰ অধীনতা অস্বীকাৰ কৰি থাকিল। সেই একে সময়তে লিবনায়ো বিদ্ৰোহ আচৰণ কৰিলে।
\v 23 যোৰামৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 24 পাছে যোৰামে তেওঁৰ ওপৰ-পিতৃবিলাকৰ লগত, তেওঁক মৈদাম দিয়া হ’ল; আৰু তেওঁৰ পুত্ৰ অহজিয়া তেওঁৰ পদত ৰজা হ’ল।
\p
\v 25 ইস্ৰায়েলৰ আহাব ৰজাৰ পুত্ৰ যোৰামৰ ৰাজত্বৰ দ্বাদশ বছৰত, যিহূদাৰ ৰজা যিহোৰামৰ পুত্ৰ অহজীয়াই ৰাজত্ব কৰিবলৈ ধৰিলে।
\v 26 অহজিয়াই বাইশ বছৰ বয়সত ৰজা হৈ, যিৰূচালেমত এবছৰ ৰাজত্ব কৰিলে; তেওঁৰ মাকৰ নাম অথলিয়া, তেওঁ ইস্ৰায়েলৰ অম্ৰী ৰজাৰ নাতিয়েক।
\v 27 অহজিয়াই আহাবৰ বংশৰ পথত চলিলে; আহাবৰ বংশৰ নিচিনাকৈ তেওঁ যিহোৱাৰ সাক্ষাতে কু-আচৰণ কৰিলে; কিয়নো তেওঁ আহাবৰ বংশৰ জোঁৱায়েক আছিল।
\v 28 পাছে তেওঁ আহাবৰ পুত্ৰ যোৰামে সৈতে, ৰামোৎ-গিলিয়দত অৰামৰ ৰজা হজায়েলৰ বিৰুদ্ধে যুদ্ধ কৰিবলৈ গ’ল; তাতে অৰামীয়াহঁতে যোৰামক খুন কৰিলে।
\v 29 এই হেতুকে, যোৰাম ৰজাই অৰামৰ ৰজা হজায়েলে সৈতে যুদ্ধ কৰা সময়ত, অৰামীয়াহঁতে ৰামাত তেওঁক যিবোৰ ঘাঁ লগাইছিল, সেইবোৰৰ পৰা যিজ্জিয়েলত সুস্থ হ’বলৈ তেওঁ ওভটি আহিল। পাছে আহাবৰ পুত্ৰ যোৰাম নৰিয়া পৰা দেখি, যিহূদাৰ ৰজা যিহাৰামৰ পুত্ৰ অহজিয়াই তেওঁক চাবলৈ যিজ্জিয়েললৈ নামি গ’ল।
\c 9
\s যেহূক ৰজা অভিষেক কৰা। যোৰাম, অহজিয়া, আৰু ঈজেবলক তেওঁ বধ কৰা।
\p
\v 1 তেতিয়া ইলীচা ভাববাদীয়ে এজন শিষ্য-ভাবাদীক মাতি ক’লে, তুমি ককাঁল বান্ধি এই তেলৰ কুপাটি হাতত লৈ ৰামোৎ-গিলিয়দলৈ যোৱা।
\v 2 সেই ঠাই পালে নিমচীৰ নাতি যিহোচাফটৰ পুত্ৰ যেহূক বিচাৰিবা; আৰু ভিতৰলৈ গৈ তেওঁৰ ভাইবিলাকৰ মাজৰ পৰা তেওঁক আঁতৰাই ভিতৰ-কোঁঠালিলৈ লৈ যাবা।
\v 3 পাছে এই তেলৰ কুপাটি লৈ তেওঁৰ মুৰত ঢালি দি ক’বা, যিহোৱাই এই কথা কৈছে, মই তোমাক ইস্ৰায়েলৰ ওপৰত ৰজা অভিষেক কৰিলোঁ, এই বুলি দুৱাৰ মেলি পলাবা, পলম নকৰিবা।
\v 4 তেতিয়া সেই ডেকা ভাববাদী ৰামোৎ-গিলিয়দলৈ গ’ল।
\v 5 তেওঁ সেই ঠাই পাই সেনাপতিবিলাকক বহি থকা দেখি ক’লে, হেৰা সেনাপতি, আপোনাৰ লগত মোৰ কিছু কথা আছে; তাতে যেহূৱে সুধিলে, আমাৰ আটাইৰে মাজৰ কাৰ লগত আছে ? তেওঁ ক’লে, হে সেনাপতি, আপোনাৰ লগত।
\p
\v 6 তেতিয়া যেহূ উঠি ঘৰৰ ভিতৰলৈ গ’লত, তেওঁ তেওঁৰ মূৰত তেল ঢালি দি ক’লে, ইস্ৰায়েলৰ ঈশ্বৰ যিহোৱাই এই কথা কৈছে, মই যিহোৱাৰ প্ৰজা ইস্ৰায়েলৰ ওপৰত তোমাক ৰজা অভিষেক কৰিলোঁ।
\v 7 ঈজেবলৰ হাতৰ পৰা মোৰ দাস ভাবাদীবিলাকৰ ৰক্তপাতৰ, আৰু যিহোৱাৰ সকলো দাসবিলাকৰ ৰক্তপাতৰ প্ৰতিশোধ যেন মই লম, এই নিমিত্তে তুমি প্ৰভূ আহাবৰ বংশ উচ্ছন্ন কৰিবা।
\v 8 কিয়নো আহাবৰ গোটেই বংশ বিনষ্ট কৰা হ’ব; আৰু মই আহাবৰ সম্বন্ধীয় প্ৰতিজন পুৰুষক, আৰু ইস্ৰায়েলৰ মাজত বন্ধ আৰু মুক্ত হোৱা সকলোকে উচ্ছন্ন কৰিম।
\v 9 মই আহাবৰ বংশক নবাটৰ পুতেক বাচাৰ বংশৰ নিচিনা, আৰু আহিয়াৰ পুতেক বাচাৰ বংশৰ নিচিনা কৰিম।
\v 10 তাতে ঈজেবেলক কুকুৰবোৰে যিজ্ৰিয়েলৰ মাটিডোখৰত খাব, আৰু তাইক পুতিবলৈ কোনো নহ’ব। এই বুলি তেওঁ দুৱাৰ মেলি পলাল।
\p
\v 11 তেতিয়া যেহূ তেওঁৰ প্ৰভূৰ দাসবিলাকৰ ওচৰলৈ ওলাই আহিলত, এজনে তেওঁক সুধিলে, সকলো কুশল নে ? সেই বলীয়াটো তোমাৰ ওচৰলৈ কিয় আহিছিল ? তাতে তেওঁ তেওঁবিলাকক ক’লে, তোমালোকে সেই মানুহক, আৰু তেওঁ কোৱা কথা জানা।
\v 12 তেওঁবিলাকে ক’লে, এয়ে মিছা কথা, আমাক সঁচাকৈ কোৱা। তাতে তেওঁ ক’লে, সেই মানুহে মোক এনে তেনে কথা ক’লে, বিশেষকৈ ক’লে, যিহোৱাই এই কথা কৈছে, মই তোমাক ইস্ৰায়েলৰ ওপৰত ৰজা অভিষেক কৰিলোঁ।
\v 13 তেতিয়া তেওঁবিলাকে লৰালৰি কৰি, প্ৰতিজনে নিজৰ নিজৰ ওপৰত কাপোৰ গুচাই শুদা খটখটিৰ ওপৰত তেওঁৰ তলত পাৰি দিলে, আৰু শিঙা বজাই ক’লে, যেহূ, ৰজা হ’ল।
\p
\v 14 এইদৰে নিমচীৰ নাতি যিহোচাফতৰ পুত্ৰ যেহূৱে যোৰামৰ বিৰুদ্ধে চক্ৰান্ত কৰিলে। (সেই কালত যোৰাম আৰু গোটেই ইস্ৰায়েলে অৰামৰ ৰজা হজায়েলৰ পৰা ৰামোৎ-গিলিয়দ ৰক্ষা কৰি আছিল;
\v 15 কিন্তু যোৰাম ৰজাই অৰামীয়া ৰজা হজায়েলে সৈতে যুদ্ধ কৰা সময়ত অৰামীয়া লোকে তেওঁক যিবোৰ ঘা লগাইছিল, সেইবোৰৰ পৰা যিজ্ৰিয়েলত সুস্থ হ’বলৈ তেওঁ ওভটি আহিছিল)। পাছে যেহূৱে ক’লে, যদি তোমালোকৰ এনে ইচ্ছা হয়, তেন্তে যিজ্ৰিয়েলত বাতৰি দিবলৈ, এই নগৰৰ পৰা কাকো পলাই ওলাই যাব নিদিবা।
\v 16 তেতিয়া যেহূ ৰথত উঠি যিজ্ৰিয়েললৈ গ’ল; কিয়নো সেই ঠাইত যোৰাম শয্যাত পৰি আছিল। আৰু যিহূদাৰ অহজিয়া ৰজাও যোৰামক চাবৰ নিমিত্তে তালৈ নামি গৈ তাত আছিল।
\p
\v 17 সেই সময়ত যিজ্ৰিয়েলৰ ওখ দুৰ্গৰ ওপৰত এটা পৰীয়া থিয় হৈ আছিল; পাছে যেহূ পাওঁতে, সি তেওঁৰ মানুহদলক দেখি ক’লে, মই এদল মানুহ দেখিছোঁ। তাতে যোৰামে ক’লে, তেওঁবিলাকৰ সাক্ষাৎ হৈ মঙ্গল সুধিবলৈ এজন অশ্বাৰোহীক পঠাই দিয়া।
\v 18 তেতিয়া এজন অশ্বাৰোহীয়ে তেওঁৰ সাক্ষাৎ হ’বলৈ গৈ ক’লে, ৰজাই এই কথা কৈছে, মঙ্গল নে ? তাতে যেহূৱে ক’লে, মঙ্গলত তোমাৰ কি কাম ? মোৰ পাছলৈ যোৱা। পাছে পৰীয়াই বাতৰি দিলে, সেই দূত তেওঁবিলাকৰ ওচৰলৈ গ’ল, কিন্তু ওভটি অহা নাই।
\v 19 তাতে ৰজাই দ্বিতীয় অশ্বাৰোহীক পঠালে; সি তেওঁবিলাকৰ ওচৰ পাই ক’লে, ৰজাই এই কথা কৈছে, মঙ্গল নে ? তাতে যেহূৱে ক’লে, মঙ্গলত তোমাৰ কি কাম ?
\v 20 পাছে পৰীয়াই বাতৰি দিলে, সেই মানুহো তেওঁবিলাকৰ ওচৰলৈ গ’ল, কিন্তু ওভটি অহা নাই; আৰু ৰথ চলোৱা হ’লে, নিমচীৰ নাতিয়েক যেহূৱে চলোৱাৰ দৰে দেখিছোঁ; কিয়নো তেওঁ বলিয়াৰ দৰে চলায়। তেতিয়া যোৰামে ক’লে, ৰথ যুগুত কৰা।
\p
\v 21 তাতে তেওঁৰ ৰথ যুগুত কৰা হ’লত, ইস্ৰায়েলৰ যোৰাম ৰজা আৰু যিহূদাৰ অহজিয়া ৰজা, তেওঁবিলাক প্ৰতিজনে নিজ নিজ ৰথত উঠি, যেহূক লগ পাবলৈ ওলাই গ’ল, আৰু যিজ্ৰিয়েলীয়া নাবোটৰ মাটিডোখৰত তেওঁক লগ পালে।
\v 22 যোৰামে যেহূক দেখামাত্ৰে ক’লে, হে যেহূ, মঙ্গল নে ? তাতে যেহূৱে ক’লে, তোমাৰ মাৰা ঈজেবেলৰ ইমান ব্যভিচাৰ আৰু মায়াকৰ্ম্ম থাকে মানে মঙ্গল ক’ত ?
\v 23 তাতে যোৰামে নিজৰ হাত ঘূৰাই পলাল, আৰু অহজিয়াক ক’লে, হে অহজিয়া, বিশ্বাস-ঘাতকতা!
\v 24 পাছে যেহূৱে নিজৰ গোটেই বলেৰে ধনুৰ জোঁৰ টানি, যোৰামৰ দুই বাহুৰ গুৰিত এনেকৈ মাৰিলে, যে, কাঁড়ডাল তেওঁৰ কলিজা সৰকি বাহিৰ ওলাল; তাতে তেওঁ কুঁজা হৈ নিজ ৰথত পৰিল।
\v 25 তেতিয়া যেহূৱে বিদকৰ নামেৰে নিজ সেনাপতিক ক’লে, তাক তুলি যিজ্ৰিয়েলীয়া নাবোটৰ মাটিডোখৰত পেলাই দিয়া; কিয়নো মন কৰি চোৱা, যেতিয়া তুমিয়ে ময়ে ওচৰা-ওচৰিকৈ ঘোঁৰাত উঠি তাৰ বাপেক আহাবৰ পাছত গৈছিলোঁ, তেতিয়াই যিহোৱাই তাৰ বিষয়ে এই ভাববাণী উল্লেখ কৰিছিল, যে,
\v 26 যিহোৱাই কৈছে, মই সঁচাকৈ কালি নাবোটৰ আৰু তাৰ পুতেকহঁতৰ তেজ দেখিলোঁ; আৰু যিহোৱাই কৈছে, মই এই মাটিডোখৰত তোমাক প্ৰতিফল দিম। এই হেতুকে তাক তুমি যিহোৱাৰ বাক্যৰ দৰে এই মাটিডোখৰতে পেলাই দিয়া।
\p
\v 27 তেতিয়া যিহূদাৰ অহজিয়া ৰজাই তাকে দেখি উদ্যানৰ ঘৰৰ বাটেদি পলাল। কিন্তু যেহূৱে তেওঁৰ পাছে পাছে খেদি গৈ ক’লে, তাকো ৰথৰ ভিতৰত আঘাত কৰা; তেতিয়া তেওঁবিলাকে যিব্লিয়ামৰ ওচৰৰ গূৰলৈ উঠি যোৱা বাটত তেওঁক আঘাত কৰিলে। তাতে তেওঁ মগিদ্দোলৈ পলাই গৈ তাত মৰিল।
\v 28 পাছে তেওঁৰ দাসবিলাকে তেওঁক ৰথত তুলি যিৰূচালেমলৈ লৈ গৈ, দায়ূদৰ নগৰত তেওঁৰ ওপৰ-পিতৃবিলাকৰ লগত তেওঁৰ নিজ মৈদামতে তেওঁক মৈদাম দিলে।
\p
\v 29 আহাবৰ পুত্ৰ যোৰামৰ ৰাজত্বৰ একাদশ বছৰত অহজিয়া যিহূদাৰ ওপৰত ৰজা হ’ল।
\p
\v 30 পাছে যেহূ যিজ্ৰিয়েলত উপস্থিত হ’লত, ঈজেবলে তাৰ বাতৰি পাই নিজ চকুত কাজল লগাই মূৰ শোভিত কৰি খিড়িকী দুৱাৰেদি চাই পঠালে।
\v 31 আৰু যেহূ দুৱাৰত সোমালত, তাই ক’লে, হেৰ’ জিম্ৰী, হেৰ’ নিজ প্ৰভূক বধ কৰাটো, মঙ্গল নে ?
\v 32 তেতিয়া যেহূৱে মূৰ দাঙি খিড়িকী দুৱাৰলৈ চাই ক’লে, মোৰ ফলীয়া কোন কোন ?
\v 33 তাতে দুজন কি তিনিজন নপুংসকে মুখ দেখুৱালত, যেহূৱে আজ্ঞা কৰিলে, তাইক তললৈ পেলাই দিয়া। তেতিয়া সিহঁতে তাইক তললৈ পেলাই দিলে; তাতে তাইৰ কিছু তেজ দেৱালত আৰু ঘোঁৰাবোৰৰ গাত ছিটিকি পৰিল; আৰু তেওঁ তাইক গচকালে।
\v 34 পাছে তেওঁ গৃহৰ ভিতৰলৈ গৈ ভোজন-পান কৰিলে; আৰু তেওঁ ক’লে, তোমালোকে গৈ সেই শাও পোৱা তিৰোতা জনীক চোৱাগৈ; আৰু তাইক মৈদাম দিয়াগৈ; কিয়নো তাই ৰজাৰ জীয়েক।
\v 35 তাতে লোকবিলাকে তাইক মৈদাম দিবলৈ গ’ল, কিন্তু তাইৰ মূৰৰ লাউখোলা, ভৰি, আৰু হাতৰ তলুৱাৰ বাজে একোকে নাপালে।
\v 36 এই কাৰণে তেওঁবিলাকে ওভটি আহি তেওঁক বাতৰি দিলে; তাতে তেওঁ ক’লে, এয়ে যিহোৱাৰ বাক্য অনুসাৰে হ’ল; তেওঁ নিজ দাস তিচবীয়া এলীয়াৰ দ্বাৰাই কৈছিল, বোলে, যিজ্ৰিয়েলৰ মাটিডোখৰত কুকুৰবোৰে ঈজেবলৰ মঙহ খাব,
\v 37 আৰু পথাৰত যিজ্ৰিয়েলৰ মাটিডোখৰত ঈজেবলৰ শৱ সাৰৰ দৰে পৰি থাকিব, তাতে এয়ে ঈজেবল বুলি লোকবিলাকে আৰু নক’ব।
\c 10
\s আহাবৰ বংশ আৰু বালৰ ভাববাদীবিলাকৰ বিনাশ। যেহূৰ ৰাজত্ব আৰু মৃত্যু।
\p
\v 1 চমৰিয়াত আহাবৰ সত্তৰ জন পুতেক আছিল; এই হেতুকে যেহূৱে চমৰিয়ালৈ যিজ্ৰিয়েলৰ অধ্যক্ষ বৃদ্ধ লোকবিলাকলৈ আৰু আহাবৰ পুতেকবিলাকক ডাঙৰ দীঘল কৰা লোকবিলাকলৈ এই দৰে লিখি পঠালে, বোলে,
\v 2 তোমালোকৰ প্ৰভূৰ পুতেকবিলাক তোমালোকৰ লগত আছে, আৰু ৰথ, ঘোঁৰাবোৰ, গড়েৰে আবৃত এখন নগৰ আৰু অস্ত্ৰ-শস্ত্ৰবোৰ তোমালোকৰ হাতত আছে;
\v 3 এই হেতুকে এই পত্ৰ তোমালোকৰ ওচৰ পোৱা মাত্ৰকে, তোমালোকৰ প্ৰভূৰ পুতেকবিলাকৰ মাজত কোনজন উত্তম আৰু সৰল, তাক নিশ্চয় কৰি তাৰ পিতৃৰ সিংহাসনত তাক বহুউৱা; আৰু নিজ প্ৰভূৰ বংশৰ নিমিত্তে যুদ্ধ কৰা।
\v 4 কিন্তু তেওঁবিলাকে অতিশয় ভয় পাই ক’লে, চোৱা, দুজন ৰজাই তেওঁৰ আগত থিয় হ’ব নোৱাৰিলে, তেন্তে আমি কেনেকৈ থিয় হ’ব পাৰিম ?
\v 5 এই হেতুকে ঘৰগিৰী, নগৰৰ অধ্যক্ষ, বৃদ্ধবিলাক, আৰু আহাবৰ পুতেকবিলাকক ডাঙৰ-দীঘল কৰাবিলাকে যেহূলৈ এই কথা কৈ পঠালে, বোলে, আমি আপোনাৰ দাস, আপুনি আমাক যি যি কৰিব দিয়ে, আমি সেই সকলোকে কৰিম, আমি কাকো ৰজা নাপাতোঁ, আপোনাৰ দৃষ্টিত যি ভাল, আপুনি তাকেই কৰক।
\v 6 তেতিয়া তেওঁ তেওঁবিলাকলৈ দ্বিতীয় বাৰ পত্ৰ লিখিলে, বোলে, তোমালোকে যদি মোৰ ফলীয়া হোৱা, আৰু মোৰ কথা শুনা, তেন্তে তোমালোকৰ প্ৰভূৰ পুতেক সেই মানুহবিলাকৰ মূৰবোৰ লৈ, কাইলৈ ইমান পৰত মোৰ ওচৰলৈ যিজ্ৰিয়েললৈ আহিবা। সেই সত্তৰজন ৰাজকোঁৱৰ তেওঁলোকক ডাঙৰ-দীঘল কৰা নগৰৰ বৰ লোকবিলাকৰ লগত থাকোঁতে,
\v 7 সেই বৰ লোকবিলাকে পত্ৰখন পোৱামাত্ৰকে, সেই ৰাজকোঁৱৰবিলাকক অৰ্থাৎ সত্তৰ জনক বধ কৰি তেওঁলোকৰ মূৰবোৰ পাচিত ভৰাই তেওঁৰ ওচৰলৈ যিজ্ৰিয়েললৈ পঠাই দিলে।
\v 8 পাছে এজন দূতে গৈ তেওঁক বাতৰি দিলে, বোলে, ৰাজকোঁৱৰবিলাকৰ মূৰ অনা হ’ল; তাতে তেওঁ ক’লে, দুৱাৰৰ সোমোৱা ঠাইত দুদ’ম কৰি, তাক ৰাতিপুৱালৈকে ৰাখা।
\v 9 পাছে ৰাতিপুৱা তেওঁ বাহিৰলৈ ওলাই আহি থিয় হৈ সকলো প্ৰজাৰ আগত ক’লে, তোমালোক ধাৰ্ম্মিক; চোৱা, মই মোৰ প্ৰভূৰ অহিতে চক্ৰান্ত কৰি তেওঁক বধ কৰিলোঁ; কিন্তু এই আটাইবিলাকক কোনে বধ কৰিলে ?
\v 10 ইয়াতে তোমালোকে জানিব পাৰা যে, যিহোৱাই আহাবৰ বংশৰ অহিতে যি যি কৈছিল, সেইবোৰৰ মাজৰ কোনো এটি কথাও বিথলে নাযাব; কিয়নো যিহোৱাই তেওঁৰ দাস এলিয়াৰ মুখে যি যি কৈছিল, সেইবোৰ তেওঁ সিদ্ধ কৰিলে।
\v 11 পাছে যেহূৱে যিজ্ৰিয়েলত থকা আহাবৰ বংশৰ আটাই অৱশিষ্ট লোক, অৰ্থাৎ তেওঁৰ আটাই প্ৰধান লোকবিলাকক, তেওঁৰ প্ৰণয়ৰ কুটুম্ববিলাকক আৰু তেওঁৰ পুৰোহিতবিলাকক বধ কৰিলে,
\p
\v 12 পাছে তেওঁ উঠি প্ৰস্থান কৰি চমৰীয়ালৈ যাত্ৰা কৰিলে। বাটত মেৰ-ৰখীয়াৰ নোমকটা ঘৰৰ ওচৰ পালত,
\v 13 যিহূদাৰ ৰজা অহজিয়াৰ ভায়েকবিলাকৰ লগত, যেহূত সাক্ষাৎ হ’ল; তাতে তেওঁ সুধিলে, তোমালোক কোন ? তেওঁবিলাকে ক’লে, আমি অহজিয়াৰ ভাই; আমি ৰজাৰ আৰু ৰাজমাওৰ সন্তানবিলাকক মঙ্গলবাদ কৰিবলৈ আহিছোঁ।
\v 14 তেতিয়া তেওঁ ক’লে, ইহঁতক জীয়াই ধৰা। তাতে লোকবিলাকে তেওঁবিলাকক জীয়াই ধৰি, নোম কটা ঘৰৰ পুখুৰীৰ ওচৰত তেওঁবিলাকক অৰ্থাৎ বিয়াল্লিশ জনক বধ কৰিলে; তেওঁ তেওঁবিলাকৰ কাকো অৱশিষ্ট নাৰাখিলে।
\p
\v 15 পাছে তেওঁ তাৰ পৰা গৈ, নিজৰ সন্মুখলৈ অহা ৰেখবৰ পুত্ৰ যিহোনাদবক লগ পাই তেওঁক মঙ্গল বাদ কৰি ক’লে, তোমালৈ মোৰ মন যেনে সৰল, তোমাৰ মনো তেনে সৰল নে ? যিহোনাদবে উত্তৰ দি ক’লে, হয়, সৰল। যদি হয়, মোক হাত দিয়া, তাতে তেওঁ হাত দিলত, যেহূৱে তেওঁক নিজ ৰথত তুলি ল’লে।
\v 16 তেওঁ আৰু ক’লে, মোৰ লগত আহা; যিহোৱাৰ নিমিত্তে মোৰ যি উদ্যোগ, তাক চোৱাহি।
\p এইদৰে তেওঁবিলাকে তেওঁক ৰথত লৈ গ’ল।
\v 17 পাছে তেওঁ চমৰিয়া পাই, চমৰিয়াত থকা আহাবৰ সম্বন্ধীয়া, আটাই অৱশিষ্ট লোকক বধ কৰিলে; এলিয়াৰ আগত কোৱা যিহোৱাৰ বাক্য অনুসাৰে তেওঁ সিহঁতক নিঃশেষে সংহাৰ কৰিলে।
\p
\v 18 পাছে যেহূৱে সকলো লোকক গোটাই ক’লে, আহাবে বালক অলপ পূজা কৰিলে; কিন্তু যেহূৱে তেওঁক অধিককৈ পূজা কৰিব।
\v 19 এই হেতুকে বালৰ সকলো ভাববাদীবিলাকক, তেওঁৰ আটাই সেৱকবিলাকক, আৰু তেওঁৰ আটাই পুৰোহিতবিলাকক মোৰ ওচৰলৈ মাতি আনা, কোনো নহাকৈ নাথাকক, কিয়নো বালৰ উদ্দেশ্যে মই মহাযজ্ঞ কৰিব লাগিব; যিকোনো নহাকৈ থাকিব, সি জীয়াই নাথাকিব। কিন্তু যেহূৱে বালৰ সেৱকবিলাকক সংহাৰ কৰিবৰ আশয়েৰে এনে ছল কৰিলে।
\v 20 পাছে যেহূৱে আজ্ঞা কৰিলে, বোলে, তোমালোকে বালৰ উদ্দেশ্যে পৰ্ব্ব নিৰূপণ কৰা; তাতে তেওঁবিলাকে ঘোষণা কৰিলে।
\v 21 তেতিয়া যেহূৱে ইস্ৰায়েলৰ সকলো ফালে মানুহ পঠালত, বালৰ সকলো সেৱকবিলাক এনেকৈ আহিল, যে, নহাকৈ কোনো নাথাকিল। পাছে তেওঁলোক বালৰ গৃহত সোমালত, বালৰ গৃহ ইমুৰৰ পৰা সিমুৰলৈকে ভৰি পৰিল।
\v 22 আৰু তেওঁ কাপোৰ ভঁৰালীক ক’লে, বালৰ সকলো সেৱকৰ নিমিত্তে কাপোৰ উলিয়াই আনা; তাতে তেওঁ তেওঁলোকৰ নিমিত্তে কাপোৰ উলিয়াই আনিলে।
\v 23 পাছে যেহূৱে আৰু ৰেখবৰ পুত্ৰ যিহোনাদবে বালৰ গৃহত সোমাই, বালৰ সেৱকবিলাকক ক’লে, ইয়াত তোমালোকৰ লগত যিহোৱাৰ কোনো দাস যেন নাথাকে, অকল বালৰহে সেৱক থাকে, ইয়াক বিচাৰি চোৱাহঁক।
\v 24 আৰু তেওঁলোকে বলিদান ও হোম দিবলৈ ভিতৰলৈ সোমাই গ’ল। ইপিনে যেহূৱে আশী জন লোকক বাহিৰত ৰাখি কৈছিল, সেই যি লোকবিলাকক মই তোমালোকৰ হাতত পেলাই দিছোঁ, সিহঁতৰ মাজৰ এজনো যদি পলাই সাৰে, তেন্তে মই সেই জনৰ প্ৰাণৰ সলনি, যি জনে তাক এৰি দিব, তাৰ প্ৰাণ যাব।
\p
\v 25 পাছে হোম বলি উৎসৰ্গ কৰি অঁতালত, যেহূৱে ৰখীয়া-সেনা আৰু সেনাপতিবিলাকক আজ্ঞা দিলে, বোলে, ভিতৰলৈ গৈ সিহঁতক বধ কৰা, এটাকো বাহিৰলৈ আহিব নিদিবা। তেতিয়া তেওঁবিলাকে তৰোৱালৰ ধাৰেৰে সিহঁতক বধ কৰিলে; আৰু ৰখীয়া-সেনা ও সেনাপতিবিলাকে সিহঁতক বাহিৰলৈ পেলাই দি, বালৰ গৃহৰ অন্তঃপুৰলৈ গ’ল।
\v 26 আৰু তেওঁবিলাকে বালৰ গৃহত থকা স্তম্ভবোৰ উলিয়াই আনি পুৰি পেলালে,
\v 27 আৰু তেওঁৰ গৃহকো ভাঙি তাক পাইখানা কৰিলে, আজিলৈকে সেইদৰেই আছে।
\v 28 এইদৰে যেহূৱে ইস্ৰায়েলৰ মাজৰ পৰা বালক উচ্ছন্ন কৰিলে।
\p
\v 29 তথাপি নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰৰ পৰা, অৰ্থাৎ বৈৎ-এলত, আৰু দানত থকা সোণৰ দামুৰি দুটাৰ পাছত চলাৰ পৰা যেহূ আঁতৰ নহ’ল।
\v 30 আৰু যিহোৱাই যেহূক ক’লে, মোৰ দৃষ্টিত যি ন্যায়, তাক কৰি তুমি ভাল কৰ্ম্ম কৰিলা, আৰু মোৰ মনত যি যি আছিল, সেই সকলোকে তুমি আহাবৰ বংশলৈ কৰিলা; এই কাৰণে চতুৰ্থ পুৰুষলৈকে তোমাৰ বংশ ইস্ৰায়েলৰ সিংহাসনত বহিব।
\v 31 তথাপি যেহূৱে নিজৰ সকলো চিত্তে সৈতে ইস্ৰায়েলৰ ঈশ্বৰ যিহোৱাৰ ব্যৱস্থা অনুসাৰে চলিবলৈ সাৱধান নহ’ল; যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপৰ পৰা তেওঁ আঁতৰ নহ’ল।
\p
\v 32 সেই কালত যিহোৱাই ইস্ৰায়েল দেশ কমাবলৈ ধৰিলে; আৰু হজায়েলে ইস্ৰায়েলৰ সকলো অঞ্চলত তেওঁবিলাকক আঘাত কৰিলে;
\v 33 তেওঁ পুবফালে যৰ্দ্দনৰ পৰা গোটেই গিলিয়দ দেশ, অৰ্ণোন উপত্যকাৰ ওচৰত থকা অৰোয়েৰৰ পৰা গাদীয়া, ৰূবেণীয়া, আৰু মনচীয়াবিলাকৰ দেশ, অৰ্থাৎ গিলিয়দ আৰু বাচানক পৰাজয় কৰিলে।
\v 34 যেহূৰ অৱশিষ্ট বৃত্তান্ত, তেওঁৰ সকলো কৰ্ম্ম আৰু আটাই পৰাক্ৰমৰ কথা জানো ইস্ৰায়েলৰ ৰজাবিলাকৰ ইতিহাস-পুস্তকখনত লিখা নাই ?
\v 35 পাছে যেহূ তেওঁৰ ওপৰ পিতৃবিলাকৰ লগত নিদ্ৰিত হ’ল, আৰু লোকবিলাকে তেওঁক চমৰিয়াত মৈদাম দিলে; পাছে তেওঁৰ পুত্ৰ যিহোৱাহজ তেওঁৰ পদত ৰজা হ’ল।
\v 36 যেহূৱে চমৰিয়াত ইস্ৰায়েলৰ ওপৰত আঠাইশ বছৰ ৰাজত্ব কৰিলে।
\c 11
\s অথলিয়া ৰাণীৰ নিষ্ঠূৰতা, আৰু তেওঁৰ বিনাশ।
\p
\v 1 ইয়াৰ ভিতৰতে অহজিয়াৰ মাক অথলিয়াই যেতিয়া তেওঁৰ পুতেকক মৰা দেখিলে, তেতিয়া তেওঁ উঠি গোটেই ৰাজ-বংশকে সংহাৰ কৰিলে।
\v 2 কিন্তু যোৰাম ৰজাৰ জীয়েক অহজিয়াৰ ভনীয়েক যিহোচেবাই অহজিয়াৰ পুতেক যোৱাচক বধ কৰিব লগীয়া ৰাজকোঁৱৰবিলাকৰ মাজৰ পৰা চুৰ কৰি লৈ, তাক ধাই মাকে সৈতে বিছনা ৰখা কোঁঠালিত ৰাখিলে; আৰু অথলিয়াৰ পৰা তাক লুকুউৱা হ’লত, তাক বধ কৰা নহ’ল।
\v 3 পাছে সি তায়ে সৈতে যিহোৱাৰ গৃহত ছবছৰ লুকাই থাকিল; সেই সময়ত অথলিয়াই দেশৰ ওপৰত ৰাজত্ব কৰিছিল।
\p
\v 4 পাছে সপ্তম বছৰত যিহোয়াদাই মানুহ পঠাই চাউডাংবিলাকৰ আৰু ৰখীয়া-সেনাবোৰৰ শতপতিবিলাকক নিজৰ ওচৰলৈ যিহোৱাৰ গৃহলৈ আনিলে, আৰু তেওঁবিলাকে সৈতে এটি নিয়ম কৰি যিহোৱাৰ গৃহত তেওঁবিলাকক শপত খোৱাই ৰাজকোঁৱৰটিক দেখুৱালে।
\v 5 পাছে তেওঁ তেওঁবিলাকক আজ্ঞা দি ক’লে, তোমালোকে এই কৰ্ম্ম কৰিবা; তোমালোকৰ মাজৰ যিবিলাকে বিশ্ৰাম-বাৰে সোমাব, তেওঁবিলাকৰ তিনি ভাগৰ এভাগে ৰাজ গৃহ পৰ দি ৰাখিব; দ্বিতীয় ভাগ ছুৰ দুৱাৰত থাকিব;
\v 6 আৰু তৃতীয় ভাগ ৰখীয়া-সেনাবোৰৰ পাছফালে দুৱাৰত থাকিব; এইদৰে তোমালোকে আক্ৰমণ নিবাৰণ কৰিবৰ অৰ্থে ৰাজগৃহ পৰ দি ৰাখিবা।
\v 7 আৰু তোমালোকৰ মাজৰ দুদলে, অৰ্থাৎ বিশ্ৰাম বাৰে যিবিলাক ওলাই যাব, সেই আটাইবিলাকে ৰজাৰ ওচৰত যিহোৱাৰ গৃহ পৰ দি ৰাখিব।
\v 8 আৰু তোমালোক প্ৰতিজনে হাতত অস্ত্ৰ লৈ ৰজাক আবৰি ৰাখিবা; যি কোনো লোক শাৰীৰ ভিতৰলৈ আহিব, তাক বধ কৰা হওক; আৰু ৰজা যেতিয়া বাহিৰলৈ যায়, বা ভিতৰলৈ আহে তেতিয়া তোমালোকে তেওঁৰ লগত থাকিবা।
\p
\v 9 পাছে যিহোয়াদা পুৰোহিতে যিবোৰ আজ্ঞা কৰিলে, শতপতিবিলাকে সেইদৰে সকলোকে কৰিলে; তেওঁবিলাক প্ৰতিজনে বিশ্ৰাম বাৰে ওলোৱা আৰু সোমোৱা নিজ নিজ লোকবিলাকক লৈ, যিহোয়াদা পুৰোহিতৰ ওচৰলৈ আহিল।
\v 10 আৰু দায়ূদ ৰজাৰ যিবোৰ বৰছা আৰু ঢাল যিহোৱাৰ গৃহত আছিল, পুৰোহিতে সেইবোৰ শতপতিবিলাকক দিলে।
\v 11 আৰু গৃহৰ সোঁ কাষৰ পৰা বাওঁ কাষলৈকে যজ্ঞবেদি আৰু গৃহৰ মাজ ঠাইত ৰখীয়া সেনাবোৰে নিজ নিজ হাতত অস্ত্ৰ লৈ ৰজাৰ চাৰিওফালে থিয় হৈ থাকিল।
\v 12 পাছে তেওঁ ৰাজকোঁৱৰটিক বাহিৰলৈ উলিয়াই আনি তেওঁৰ মুৰত মুকুট আৰু হাতত সাক্ষ্য- পুস্তক দিলে; আৰু তেওঁ বিলাকে তেওঁক ৰজা পাতিলে, আৰু অভিষেক কৰিলে, পাছে সকলোৱে হাত তালি দি ক’লে, ৰজা চিৰজীৱী হওক।
\p
\v 13 তেতিয়া অথলিয়াই ৰখীয়া সেনাবোৰৰ আৰু লোকবিলাকৰ চিঞৰ বাখৰ শুনি, যিহোৱাৰ গৃহলৈ লোকবিলাকৰ ওচৰলৈ আহিল;
\v 14 আৰু চাই দেখিলে, যে, ৰজা ৰীতিমতে স্তম্ভটোৰ ওচৰত থিয় হৈ আছে, আৰু শতপতিবিলাক ও তূৰী বজোৱাবিলাক ৰজাৰ ওচৰত আছে; আৰু দেশৰ সকলো লোকবিলাকে আনন্দ কৰিছে, আৰু তূৰী বজাইছে। তাতে অথলিয়াই নিজৰ কাপোৰ ফালি, ৰাজদ্ৰোহ ৰাজদ্ৰোহ বুলি আটাহ পাৰিলে।
\v 15 কিন্তু যিহোয়াদা পুৰোহিতে সৈন্যৰ অধ্যক্ষ শতপতিবিলাকক আজ্ঞা কৰি ক’লে, তেওঁক দুই শাৰীৰ মাজেদি বাহিৰলৈ লৈ যোৱা; যি কোনো লোক তেওঁৰ পাছত যাব, তাক তৰোৱালেৰে বধ কৰিবা। কিয়নো পুৰোহিতে কৈছিল, যিহোৱাৰ গৃহৰ ভিতৰত তেওঁক বধ কৰা নহওক।
\v 16 তাতে লোকবিলোকে তেওঁৰ নিমিত্তে বাট এৰি দিলত, তেওঁ অশ্ব-দুৱাৰৰ বাটেদি গৈ ৰাজ গৃহত সোমাল, আৰু সেই ঠাইতে তেওঁক বধ কৰা হ’ল।
\p
\v 17 পাছে লোকবিলাক যেন যিহোৱাৰ প্ৰজা হয়, এই ভাবেৰে যিহোয়াদাই যিহোৱাৰ আৰু ৰজা ও প্ৰজাবিলাকৰ মাজত এটি নিয়ম কৰিলে; আৰু ৰজা ও প্ৰজাবিলাকৰ মাজতো নিয়ম কৰিলে।
\v 18 তেতিয়া দেশৰ সকলো লোকে বালৰ ঘৰলৈ গৈ, সেই ঘৰ ভাঙি পেলালে, আৰু তাৰ বেদি ও মুৰ্ত্তিবোৰ তেনেই ভাঙি গুড়ি কৰিলে।, আৰু বেদিবোৰৰ আগত বালৰ পুৰোহিত মত্তনক বধ কৰিলে। পাছে পুৰোহিতে যিহোৱাৰ গৃহৰ ওপৰত অধ্যক্ষ নিযুক্ত কৰিলে।
\v 19 আৰু তেওঁ শতপতিবিলাকক, চাউডাংবিলাকক, ৰখীয়া-সেনাবোৰক, আৰু দেশৰ আটাই লোকক লগত ল’লে; তেওঁবিলাকে যিহোৱাৰ গৃহৰ পৰা ৰজাক লৈ, ৰখীয়া সেনাৰ দুৱাৰৰ বাটেদি ৰাজ গৃহলৈ আনিলে; পাছে তেওঁ ৰাজ সিংহাসনত বহিল।
\v 20 তেতিয়া, লোকবিলাকে অথলিয়াক ৰাজ গৃহত তৰোৱালেৰে বধ কৰাত, দেশৰ সকলো মানুহে আনন্দ কৰিলে, আৰু নগৰ শান্তিৰে থাকিল।
\p
\v 21 যিহোৱাচে সাত বছৰ বয়সত ৰাজত্ব পালে।
\c 12
\s যিহূদাৰ ওপৰত যিহোৱাচৰ ৰাজত্ব। মন্দিৰ মেৰামত কৰা।
\p
\v 1 যেহূৰ ৰাজত্বৰ সপ্তম বছৰত যিহোৱাচে ৰজা হৈ যিৰূচালেমত চল্লিশ বছৰ ৰাজত্ব কৰিলে, তেওঁৰ মাক বেৰচেবা নিবাসিনী চিবিয়া আছিল।
\v 2 যিহোয়াদা পুৰোহিতে যিহোৱাচৰ আয়ুসৰ যিমান দিন তেওঁক উপদেশ দিলে, সিমান দিন যিহোৱাচে, যিহোৱাৰ দৃষ্টিত যি ন্যায় তাকে কৰিলে।
\v 3 তথাপি ওখ ঠাইবোৰ গুচুউৱা নহ’ল; লোকবিলাকে তেতিয়াও ঠাইবোৰত বলিদান কৰিছিল আৰু ধূপ জ্বলাইছিল।
\p
\v 4 পাছে যিহোৱাচে পুৰোহিতবিলাকক ক’লে, যিবোৰ পবিত্ৰীকৃত ৰূপ যিহোৱাৰ গৃহলৈ অনা হয়, অৰ্থাৎ গণিত লোকৰ ৰূপ, প্ৰাণীৰ মূল্যস্বৰূপে নিৰূপণ কৰা ৰূপ, আৰু লোকবিলাকে ইচ্ছামতে যিহোৱাৰ গৃহলৈ অনা ৰূপ,
\v 5 এই সকলো ৰূপ পুৰোহিতবিলাকে নিজ নিজ চিনাকি লোকৰ হাতৰ পৰা নিজৰ হাতত লওক; আৰু গৃহৰ যি যি ভগা ঠাই পোৱা যাব, সেই বিলাক ঠাই তেওঁবিলাকে মেৰামত কৰাব।
\v 6 কিন্তু যিহোৱাচে ৰজাৰ ৰাজত্বৰ তেইশ বছৰৰ বছৰিলৈকে পুৰোহিতবিলাকে গৃহৰ ভগা ছিগা ঠাইবোৰ মেৰামত নকৰালে।
\v 7 তাতে যিহোৱাচ ৰজাই যিহোয়াদা পুৰোহিতক আৰু আন পুৰোহিতবিলাকক মাতি ক’লে, তোমালোকে গৃহৰ ভগা ঠাইবোৰ কিয় মেৰামত কৰোঁৱা নাই ? এই হেতুকে তোমালোকে আদিৰ পৰা চিনাকি মানুহবিলাকৰ পৰা আৰু ধন নল’বা কিন্তু গৃহৰ ভগা ঠাইবোৰৰ নিমিত্তে দিবলৈ তাক দিয়া।
\v 8 তাতে পুৰোহিতবিলাকে মানুহবিলাকৰ পৰা আৰু ধন নল’বলৈ, আৰু গৃহৰ ভগা ঠাইবোৰ মেৰামত নকৰাবলৈ মান্তি হ’ল।
\p
\v 9 কিন্তু যিহোয়াদা পুৰোহিতে এটা চন্দুক লৈ তাৰ ঢাকনিত এটা বিন্ধা কৰি, যজ্ঞ-বেদিৰ ওচৰত যিহোৱাৰ গৃহলৈ সোমোৱা ঠাইৰ সোঁফালে থলে; তাতে দুৱাৰ ৰখীয়া পুৰোহিতবিলাকে যিহোৱাৰ গৃহলৈ অনা সকলো ৰূপ তাৰ ভিতৰত থয়।
\v 10 পাছে যেতিয়া চন্দুকত বহুত ৰূপ থকা দেখে, তেতিয়া ৰজাৰ লিখক আৰু প্ৰধান পুৰোহিতে আহি, যিহোৱাৰ গৃহত পোৱা সেইবোৰ ৰূপ থৈলাত বান্ধি লেখ কৰে।
\v 11 পাছে তেওঁলোকে সেই জোখা ৰূপ কাম কৰোঁতাবিলাকৰ হাতত, অৰ্থাৎ যিহোৱাৰ গৃহৰ অধ্যক্ষ বিলাকৰ হাতত, দিয়ে; আৰু তেওঁবিলাকে যিহোৱাৰ গৃহত কাম কৰোঁতা বাঢ়ৈ আৰু গাঁথকবিলাকক,
\v 12 আৰু ৰাজ মিস্ত্ৰী ও শিল কটীয়াবিলাকক তাক দিয়ে; আৰু যিহোৱাৰ গৃহৰ ভগা ঠাই মেৰামত কৰিবৰ নিমিত্তে কাঠ আৰু কটা শিল কিনিবলৈ, আৰু গৃহ মেৰামত কৰিবৰ নিমিত্তে যি যি লাগে, সেইবোৰত তাক খৰচ কৰে।
\v 13 কিন্তু যিহোৱাৰ গৃহলৈ অনা সেই ৰূপেৰে, যিহোৱাৰ গৃহৰ কাৰণে ৰূপৰ চৰিয়া, কি কটাৰী, কি তেজ পেলোৱা পাত্ৰ, কি তূৰী, আৰু সোণ ও ৰূপৰ কোনো পাত্ৰ সজা নহ’ল;
\v 14 কিয়নো তেওঁলোকে কাম কৰাওঁতাবিলাকক তাক দিয়ে, আৰু তেওঁবিলাকে তাৰে যিহোৱাৰ গৃহ মেৰামত কৰায়।
\v 15 কিন্তু তেওঁলোকে কাম কৰাওঁতাবিলাকক দিবৰ নিমিত্তে যিবিলাকৰ হাতত ৰূপ দিছিল, তেওঁবিলাকৰ লগত তেওঁলোকে লেখ-বুজ নকৰে; কাৰণ তেওঁলোকে বিশ্বাসীৰূপে কাম কৰায়।
\v 16 আৰু দোষাৰ্থক ও পাপাৰ্থক বলিৰ লগত পোৱা ৰূপ যিহোৱাৰ গৃহলৈ অনা নহয়; সেয়ে পুৰোহিতবিলাকৰ।
\p
\v 17 সেই কালত, অৰামৰ হজায়েল ৰজাই যাত্ৰা কৰি, গাতৰ বিৰুদ্ধে যুদ্ধ কৰি তাক হাত কৰি ল’লে; পাছে হজায়েলে যিৰূচালেমৰ বিৰুদ্ধেও যাত্ৰা কৰিবলৈ মুখ কৰিলে।
\v 18 তাতে যিহূদাৰ যিহোৱাচ ৰজাই তেওঁৰ ওপৰ পিতৃ যিহূদাৰ যিহোচাফট, যিহোৰাম, আৰু অহজিয়া ৰজাই পবিত্ৰ কৰা বস্তু, আৰু তেওঁ নিজেও পবিত্ৰ কৰা বস্তু, আৰু যিহোৱাৰ গৃহৰ ভঁৰালত ও ৰাজ গৃহৰ ভঁৰালত পোৱা সকলে সোণ লৈ, অৰামৰ ৰজা হজায়েললৈ পঠাই দিলে; তাতে তেওঁ যিৰূচালেমৰ সন্মুখৰ পৰা গুচি গ’ল।
\p
\v 19 যোৱাচৰ অৱশিষ্ট বৃত্তান্ত, তেওঁ কৰা সকলো কাৰ্য্যৰ কথা যিহূদাৰ ৰজাবিলাকৰ ইতিহাস-পুস্তকখনত জানো লিখা নাই ?
\v 20 পাছে তেওঁৰ দাসবিলাকে উঠি চক্ৰান্ত কৰি, চিল্লালৈ নামি যোৱা বাটত মিল্লো নামেৰে ঘৰত যোৱাচক বধ কৰিলে।
\v 21 কিয়নো চিমিয়তৰ পুতেক যোজাখৰ আৰু চোমেৰৰ পুতেক যিহোজাবদ, তেওঁৰ এই দুজন দাসে তেওঁক আঘাত কৰিলত, তেওঁ মৰিল। পাছে লোকবিলাকে দায়ূদৰ নগৰত তেওঁৰ ওপৰ পিতৃবিলাকৰ লগত তেওঁক মৈদাম দিলে; আৰু তেওঁৰ পুত্ৰ অমচিয়া তেওঁৰ পদত ৰজা হ’ল।
\c 13
\s ইস্ৰায়েলৰ ওপৰত যিহোৱাহজ আৰু যোৱাচৰ ৰাজত্ব। ইলীচাৰ মৃত্যু।
\p
\v 1 অহজিয়া ৰজাৰ পুত্ৰ যিহূদাৰ যোৱাচ ৰজাৰ ৰাজত্বৰ তেইশ বছৰৰ বছৰি যেহূৰ পুত্ৰ যিহোৱাহজে চমৰিয়াত ইস্ৰায়েলৰ ওপৰত ৰজা হৈ সোতৰ বছৰ ৰাজত্ব কৰিলে।
\v 2 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, তেওঁ সেইবোৰ পাপত চলোঁতা হ’ল, তাৰ পৰা তেওঁ আঁতৰ নহ’ল।
\v 3 তাতে, ইস্ৰায়েলৰ বিৰুদ্ধে যিহোৱাৰ ক্ৰোধ জ্বলি উঠিলত, তেওঁ অৰামৰ হজায়েল ৰজা আৰু তেওঁৰ পুত্ৰ বিন হদদৰ হাতত সদায় তেওঁবিলাকক শোধাই দিছিল ।
\v 4 পাছে যিহোৱাহজে যিহোৱাৰ আগত বিনয় কৰিলত, যিহোৱাই তেওঁৰ প্ৰাৰ্থনা শুনিলে; কিয়নো অৰামৰ ৰজাই ইস্ৰায়েলক যি উপদ্ৰৱ ভোগ কৰাইছিল, তালৈ তেওঁ দৃষ্টি কৰিলে।
\v 5 (আৰু যিহোৱাই ইস্ৰায়েলক এজন উদ্ধাৰকৰ্ত্তা দিয়াত, তেওঁবিলাক অৰামীয়া লোকৰ হাতৰ পৰা মুক্ত হ’ল; তাতে ইস্ৰায়েলৰ সন্তানবিলাকে পূৰ্ব্বৰ দৰে নিজ নিজ তম্বুত বাস কৰিলে।
\v 6 তথাপি যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, তেওঁৰ বংশৰ সেইবোৰ পাপৰ পৰা তেওঁ আঁতৰ নহ’ল, তাত চলিহে থাকিল; আৰু চমৰিয়াত আচেৰা মুৰ্ত্তিটোও থাকিল)।
\v 7 কাৰণ অৰামৰ ৰজাই যিহোৱাহজৰ নিমিত্তে, পঞ্চাশ জন অশ্বাৰোহী, দহখন ৰথ, আৰু দহ হাজাৰ পদাতিক সৈন্যৰ বাহিৰে কোনো সৈন্য অৱশিষ্ট নাৰাখিলে; কিয়নো তেওঁ তেওঁবিলাকক বিনষ্ট কৰিছিল, আৰু তেওঁবিলাকক মৰণা মৰা খলাৰ ধূলিৰ দৰে কৰিছিল।
\v 8 যিহোৱাহজৰ অৱশিষ্ট বৃত্তান্ত, তেওঁ কৰা সকলো কৰ্ম্ম আৰু পৰাক্ৰমৰ কথা ইস্ৰায়েলৰ ৰজাবিলাকৰ ইতিহাস-পুস্তকনত জানো লিখা নাই ?
\v 9 পাছে যিহোৱাহজ তেওঁৰ ওপৰ পিতৃবিলাকৰ লগত নিদ্ৰিত হ’লত, লোকবিলাকে তেওঁক চমৰিয়াত মৈদাম দিলে; আৰু তেওঁৰ পুত্ৰ যোৱাচে তেওঁৰ পদত ৰজা হ’ল।
\p
\v 10 যিহূদাৰ যোৱাচ ৰজাৰ ৰাজত্বৰ সাতত্ৰিশ বছৰৰ বছৰি যিহোৱাহজৰ পুত্ৰ যিহোৱাচ চমৰিয়াত ইস্ৰায়েলৰ ওপৰত ৰজা হৈ, ষোল্ল বছৰ ৰাজত্ব কৰিলে।
\v 11 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰৰ কোনো পাপৰ পৰা তেওঁ আঁতৰ নহ’ল, তাত চলিহে থাকিল।
\v 12 যোৱাচৰ অৱশিষ্ট বৃতান্ত, তেওঁ কৰা সকলো কৰ্ম্মৰ কথা, আৰু যি পৰাক্ৰমেৰে যিহূদাৰ অমচিয়া ৰজাৰ লগত যুদ্ধ কৰিছিল, তেওঁৰ সেই পৰাক্ৰমৰ কথা ইস্ৰায়েলৰ ৰজাবিলাকৰ ইতিহাস-পুস্তকখনত জানো লিখা নাই ?
\v 13 পাছে যোৱাচ তেওঁৰ ওপৰ পিতৃবিলাকৰ লগত নিদ্ৰিত হ’লত, যাৰবিয়াম তেওঁৰ সিংহাসনত বহিল; আৰু যোৱাচক ইস্ৰায়েলৰ ৰজাবিলাকৰ লগত চমৰিয়াত মৈদাম দিয়া হ’ল।
\v 14 ইলীচাই যি নৰিয়াত মৰিল, তেওঁ সেই নৰিয়া পৰিলত, ইস্ৰায়েলৰ যোৱাচ ৰজাই তেওঁৰ ওচৰলৈ গৈ তেওঁলৈ কান্দি কান্দি ক’লে, হে মোৰ পিতৃ, হে মোৰ পিতৃ, ইস্ৰায়েলৰ ৰথ আৰু তাৰ অশ্বাৰোহীবিলাক!
\v 15 তেতিয়া ইলীচাই তেওঁ ক’লে, তুমি ধনু আৰু বাণ লোৱা; তাতে তেওঁ ধনু আৰু বাণ ল’লে।
\v 16 পাছে ইলীচাই ইস্ৰায়েলৰ ৰজাক ক’লে, ধনুত তোমাৰ হাত দিয়া; তাতে ৰজাই তাৰ ওপৰত হাত দিলত, ইলীচাই ৰজাৰ হাতৰ ওপৰত নিজৰ হাত দিলে।
\v 17 আৰু তেওঁ পূব ফালৰ খিড়িকী দুৱাৰ মেল বুলি হুকুম দিলত, তাক মেলা হ’ল। তেতিয়া ইলীচাই ক’লে, বাণ মাৰা; তাতে তেওঁ বাণ মাৰিলত, ইলীচাই ক’লে, এয়ে যিহোৱাৰ জয়যুক্ত বাণ, এয়ে অৰামৰ বিৰুদ্ধে জয়যুক্ত বাণ; কিয়নো তুমি অফেকত অৰামক নিঃশেষে বিনষ্ট নকৰালৈকে আঘাত কৰি থাকিবা।
\v 18 আৰু তেওঁ ক’লে, বাণবোৰ লোৱা; তাতে ইস্ৰায়েলৰ ৰজাই তাক লোৱাত, তেওঁ ৰজাক ক’লে, মাটিত কোবোৱা; তাতে তেওঁ মাটিত তিনিবাৰ কোবাই ৰ’ল।
\v 19 তেতিয়া ঈশ্বৰৰ লোকে তেওঁৰ ওপৰত ক্ৰোদ্ধ হৈ ক’লে, তুমি পাঁচ কি ছয়বাৰমান কোবোব লাগিছিল; সেয়ে হোৱা হলে, তুমি অৰামক, নিঃশেষে বিনষ্ট নোহোৱালৈকে আঘাত কৰিব পাৰিলাহেঁতেন; এতিয়া হ’লে, কেৱল তিনিবাৰহে অৰামীয়াহঁতক প্ৰহাৰ কৰিব পাৰিবা।
\p
\v 20 পাছে ইলীচাৰ মৃত্যু হ’লত, লোকবিলাকে তেওঁক মৈদাম দিলে। তেতিয়া মোৱাবীয়া দলবোৰ বছৰৰ আৰম্ভণতে দেশত সোমাল।
\v 21 সেই কালত লোকবিলাকে এটা মানুহক মৈদাম দিবলৈ ধৰোঁতে, তেওঁবিলাকে এদল মানুহ দেখিলে; তেতিয়া তেওঁবিলাকে সেই মানুহৰ শৱ ইলীচাৰ মৈদামৰ ভিতৰত পেলাই দিলে; তাতে সেই শৱ সোমাই ইলীচাৰ অস্থি স্পৰ্শ কৰামাত্ৰে জীয়াই উঠি, নিজ ভৰিত ভৰ দি থিয় হ’ল।
\p
\v 22 অৰামৰ হজায়েল ৰজাই যিহোৱাহজৰ সকলো কালত ইস্ৰায়েলক উপদ্ৰৱ কৰিছিল।
\v 23 তথাপি, যিহোৱাই অব্ৰাহাম,ইচহাক, আৰু যাকোবে সৈতে কৰা নিয়মৰ কাৰণে, তেওঁ ইস্ৰায়েলক অনুগ্ৰহ আৰু দয়া কৰিলে, আৰু তেওঁবিলাকলৈ প্ৰসন্ন হৈ তেওঁবিলাকক বিনষ্ট কৰিবলৈ অসন্মত হ’ল, আৰু নিজৰ ওচৰৰ পৰা তেতিয়া তেওঁবিলাকক নেখেদিলে।
\v 24 পাছে অৰামৰ হজায়েল ৰজাৰ মৃত্যু হ’ল, আৰু তেওঁৰ পুত্ৰ বিন-হদদ তেওঁৰ পদত ৰজা হ’ল।
\v 25 যিহোৱাচৰ বাপেক যিহোৱাহজৰ পৰা হজায়েলে যি যি নগৰ যুদ্ধত লৈছিল, সেই সকলো নগৰ যিহোৱাহজৰ পুত্ৰ যিহোৱাচে হজায়েলৰ পুত্ৰ বিন-হদদৰ পৰা পুনৰায় ল’লে। যোৱাচে বিন-হদদক তিনিবাৰ প্ৰহাৰ কৰি ইস্ৰায়েলৰ সেই নগৰবোৰ পুনৰায় ল’লে।
\c 14
\s যিহূদাৰ ওপৰত অমচিয়াৰ, আৰু ইস্ৰায়েলৰ ওপৰত দ্বিতীয় যাৰবিয়ামৰ ৰাজত্ব।
\p
\v 1 যিহোৱাহজৰ পুত্ৰ ইস্ৰায়েলৰ যোৱাচ ৰজাৰ ৰাজত্বৰ দ্বিতীয় বছৰত, যিহূদাৰ ৰজা যোৱাচৰ পুত্ৰ অমচিয়া ৰজা হ’ল।
\v 2 তেওঁ পঁচিশ বয়সত ৰজা হৈ যিৰূচালেমত ঊনত্ৰিশ বছৰ ৰাজত্ব কৰিলে; তেওঁৰ মাকৰ নাম যিহোৱদ্দন, তেওঁ যিৰূচালেম নিবাসিনী আছিল।
\v 3 যিহোৱাৰ দৃষ্টিত যি ন্যায়, তেওঁ তাকে কৰিলে; তথাপি তেওঁৰ ওপৰ পিতৃ দায়ূদৰ নিচিনাকৈ কৰা নাছিল; তেওঁ তেওঁৰ পিতৃ যোৱাচৰ সকলো কৰ্ম্মৰ দৰে কাৰ্য্য কৰিলে।
\v 4 কিন্তু ওখ ঠাইবোৰ গুচুউৱা নহ’ল; তেওঁবিলাকে তেতিয়াও ওখ ঠাইবোৰত বলিদান কৰিছিল আৰু ধূপ জ্বলাইছিল।
\v 5 পাছে ৰাজ্য তেওঁৰ হাতত থিৰ হোৱা মাত্ৰে, তেওঁৰ পিতৃ ৰজাক বধ কৰা নিজ দাসবিলাকক তেওঁ বধ কৰিলে।
\v 6 কিন্তু পুতেকহঁতৰ কাৰণে বাপেকহঁত, আৰু বাপেকহঁতৰ কাৰণে পুতেকহঁতক বধ কৰা নাযাব, প্ৰতিজনে নিজ নিজ পাপৰ কাৰণে মৰিব, মোচিৰ ব্যৱস্থা পুস্তকত লিখা যিহোৱাৰ এই আজ্ঞা অনুসাৰে, তেওঁ সেই বধ কৰাবিলাকৰ সন্তানবিলাকক বধ নকৰিলে।
\v 7 তেওঁ লবণ উপত্যকাত ইদোমৰ দহ হাজাৰ লোকক বধ কৰিলে; আৰু যুদ্ধত চেলা নগৰ ললে ; আৰু তাৰ নাম যক্তিয়েল ৰাখিলে, আজিলৈকে সেই নাম আছে।
\p
\v 8 সেই কালত অমচিয়াই যেহূৰ নাতি যিহোৱাহজৰ পুত্ৰ যিহোৱাচ নামেৰে ইস্ৰায়েলৰ ৰজাৰ ওচৰলৈ দূত পঠাই ক’লে, আহা, আমি ইজনে সিজনে মুখ চোৱাচুই কৰোঁহঁক।
\v 9 তাতে ইস্ৰায়েলৰ যিহোৱাচ ৰজাই যিহূদাৰ অমচিয়া ৰজাৰ ওচৰলৈ মানুহ পঠাই ক’লে, লিবানোনত থকা কাঁইট গছে লিবানোনত থকা এৰচ গছজোপালৈ কৈ পঠালে, বোলে, তোমাৰ জীয়েৰাক মোৰ পোৰ লগত বিবাহ দিয়া; পাছে লিবানোনত থকা এটা বনৰীয়া জন্তুৱে সেইফালে ফুৰি, সেই কাঁইট গছ গচকি পেলালে।
\v 10 তুমি ইদোমক পৰাজয় কৰিলা, এয়ে সঁচা; আৰু তাতেই তোমাৰ মন গৰ্ব্বী হৈছে, এতেকে দৰ্প কৰি নিজ ঘৰতে থাকা; কিয়নো নিজ অমঙ্গলৰ অৰ্থে কিয় যুদ্ধ কৰি তুমি আৰু তোমাৰে সৈতে যিহূদা পতিত হ’বা ?
\p
\v 11 কিন্তু অমচিয়াই নুশুনিলে। এই হেতুকে ইস্ৰায়েলৰ যিহোৱাচ ৰজাই যুদ্ধ-যাত্ৰা কৰিলে; তাতে তেওঁ আৰু যিহূদাৰ অমচিয়া ৰজাই যিহূদাৰ অধীনে থকা বৈৎচেমচত ইজনে সিজনে মুখ চোৱাচুই কৰিলে।
\v 12 তেতিয়া ইস্ৰায়েলৰ আগত যিহূদা ঘাটিল, আৰু প্ৰতিজনে নিজ নিজ তম্বুলৈ পলাই গ’ল।
\v 13 পাছে ইস্ৰায়েলৰ যিহোৱাচ ৰজাই অহজিয়াৰ নাতি যিহোৱাচৰ পুত্ৰ যিহূদাৰ অমচিয়া ৰজাক বৈৎচেমচত ধৰি যিৰূচালেমলৈ লৈ আহিল; আৰু ইফ্ৰয়িমৰ দুৱাৰৰে পৰা চুকৰ দুৱাৰলৈকে যিৰূচালেমৰ গড়ৰ চাৰিশ হাত ভাঙি পেলালে।
\v 14 আৰু তেওঁ যিহোৱাৰ গৃহত, আৰু ৰাজগৃহৰ ভঁৰালত পোৱা আটাই সোণ, ৰূপ আৰু সকলো পাত্ৰ, আৰু বন্ধকস্বৰূপে কেতবোৰ লোককো লৈ চমৰিয়ালৈ ওভটি গ’ল।
\p
\v 15 যিহোৱাচে কৰা কাৰ্য্যৰ অৱশিষ্ট বৃতান্ত, তেওঁৰ পৰাক্ৰমৰ কথা, আৰু যিহূদাৰ অমচিয়া ৰজাৰ লগত তেওঁ যুদ্ধ কৰা কথা জানো ইস্ৰায়েলৰ ৰজাবিলাকৰ ইতিহাস-পুস্তকখনত লিখা নাই ?
\v 16 পাছে যিহোৱাচ তেওঁৰ ওপৰ পিতৃ বিলাকৰ নিদ্ৰিত হ’লত, চমৰিয়াত ইস্ৰায়েলৰ ৰজাবিলাকৰ লগত তেওঁক মৈদাম দিয়া হ’ল; আৰু তেওঁৰ পুত্ৰ যাৰবিয়াম তেওঁৰ পদত ৰজা হ’ল।
\p
\v 17 যিহোৱাহজৰ পুত্ৰ ইস্ৰায়েলৰ যিহোৱাচ ৰজাৰ মৃত্যৰ পাছত, যোৱাচত পুত্ৰ যিহূদাৰ অমচিয়া ৰজা আৰু পোন্ধৰ বছৰ জীয়াই থাকিল।
\v 18 অমচিয়াৰ অৱশিষ্ট বৃত্তান্ত জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 19 পাছে লোকবিলাকে যিৰূচালেমত তেওঁৰ বিৰুদ্ধে চক্ৰান্ত কৰিলত, তেওঁ লাখীচলৈ পলাই গ’ল ; কিন্তু সিহঁতে লাখীচলৈকে তেওঁৰ পাছত মানুহ পঠাই তেওঁক তাত বধ কৰালে।
\v 20 আৰু সিহঁতে তেওঁক ঘোঁৰাত তুলি যিৰূচালেমলৈ আনিলত, দায়ূদৰ নগৰত তেওঁৰ ওপৰ পিতৃ বিলাকৰ লগত তেওঁক মৈদাম দিয়া হ’ল।
\v 21 পাছে যিহূদাৰ সকলো লোকে ষোল্ল বছৰ বয়সীয়া অজৰিয়াক লৈ, তেওঁৰ পিতৃ অমচিয়াৰ পদত ৰজা পাতিলে।
\v 22 ৰজা তেওঁৰ ওপৰ পিতৃবিলাকৰ লগত নিদ্ৰিত হোৱাৰ পাছত, তেওঁ এলৎ নগৰ দৃঢ় কৰিলে, আৰু পুনৰায় তাক যিহূদাৰ অধীন কৰিলে।
\p
\v 23 যিহূদাৰ যোৱাচ ৰজাৰ পুত্ৰ অমচিয়া ৰজাৰ ৰাজত্বৰ পঞ্চদশ বছৰত ইস্ৰায়েলৰ যোৱাচ ৰজাৰ পুত্ৰ যাৰবিয়ামে চমৰিয়াত ৰজা হৈ, একচল্লিশ বছৰ ৰাজত্ব কৰিলে।
\v 24 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰৰ কোনো পাপৰ পৰা তেওঁ আঁতৰ নহ’ল।
\v 25 ইস্ৰায়েলৰ ঈশ্বৰ যিহোৱাই তেওঁৰ দাস গৎ-হেফৰত থকা অমিত্তয়ৰ পুত্ৰ যোনা ভাববাদীৰ মুখে কোৱা নিজ বাক্যৰ দৰে, ৰজাই হমাতৰ প্ৰবেশস্থানৰ পৰা অৰাবা সমুদ্ৰলৈকে ইস্ৰায়েলৰ সীমা পুনৰায় স্থাপন কৰিলে।
\v 26 কিয়নো যিহোৱাই ইস্ৰায়েলৰ দুখ অতিশয় টান দেখিলে; কাৰণ মুক্ত কি বন্ধ হোৱা কোনো নাছিল; আৰু ইস্ৰায়েলক উপকাৰ কৰোঁতাও কোনো নাছিল।
\v 27 আৰু মই ইস্ৰায়েলৰ নাম আকাশৰ তলৰ পৰা লুপ্ত কৰিম বুলি যিহোৱাই কোৱা নাছিল; কিন্তু তেওঁ যোৱাচৰ পুত্ৰ যাৰবিয়ামৰ দ্বাৰাই তেওঁবিলাকক উদ্ধাৰ কৰিলে।
\p
\v 28 যাৰবিয়ামৰ অৱশিষ্ট বৃত্তান্ত, তেওঁৰ সকলো কাৰ্য্য, পৰাক্ৰম, আৰু যুদ্ধৰ কথা, আৰু পূৰ্ব্বে যিহূদাৰ অধীনত থকা দম্মেচক আৰু হমাৎ পুনৰায় ইস্ৰায়েলৰ কাৰণে তেওঁ লোৱা কথা জানো ইস্ৰায়েলৰ ৰজাবিলাকৰ ইতিহাস-পুস্তকখনত জানো লিখা নাই ?
\v 29 পাছে যাৰবিয়াম তেওঁৰ ওপৰ পিতৃ ইস্ৰায়েলৰ ৰজাবিলাকৰ লগত নিদ্ৰিত হ’লত, তেওঁৰ পুত্ৰ জখৰিয়া তেওঁৰ পদত ৰজা হ’ল।
\c 15
\s ইস্ৰায়েলৰ ওপৰত অজৰিয়া, জখৰিয়া, চল্লুম, মনহেম, পকহিয়া, আৰু পেকহৰ ও যিহূদাৰ ওপৰত যোথমৰ ৰাজত্ব।
\p
\v 1 ইস্ৰায়েলৰ যাৰবিয়াম ৰজাৰ ৰাজত্বৰ সাতাইশ বছৰৰ বছৰি, যিহূদাৰ ৰজা অমচিয়াৰ পুত্ৰ অজৰিয়াই ৰাজত্ব পালে।
\v 2 তেওঁ ষোল্ল বছৰ বয়সত ৰজা হৈ যিৰূচালেমত বাৱন্ন বছৰ ৰাজত্ব কৰিলে; তেওঁৰ মাক যিৰূচালেম নিবাসিনী যিখলিয়া আছিল।
\v 3 তেওঁৰ নিজ পিতৃ অমচিয়াৰ সকলো কাৰ্য্য অনুসাৰে, যিহোৱাৰ দৃষ্টিত যি ন্যায় তাকে কৰিলে।
\v 4 তথাপি ওখ ঠাইবোৰ গুচুউৱা নহ’ল; তেতিয়াও লোকবিলাকে ওখ ঠাইবোৰত বলিদান কৰিছিল আৰু ধূপ জ্বলাইছিল।
\v 5 পাছে যিহোৱাই ৰজাক প্ৰহাৰ কৰিলত, তেওঁ মৰণৰ দিনলৈকে কুষ্ঠৰোগী হৈ বেলেগ ঘৰত নিবাস কৰিলে; তাতে ৰজাৰ পুত্ৰ যোথম ৰাজগৃহৰ অধ্যক্ষ হৈ দেশৰ লোকবিলাকক দেশৰ লোক বিলাকক শাসন কৰিবলৈ ধৰিলে।
\v 6 অজৰিয়াৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 7 পাছে অজৰিয়া তেওঁৰ ওপৰ পিতৃবিলাকৰ লগত নিদ্ৰিত হ’লত, দায়ূদৰ নগৰত তেওঁৰ ওপৰ পিতৃবিলাকৰ লগত তেওঁক মৈদাম দিয়া হ’ল; আৰু তেওঁৰ পুত্ৰ যোথম তেওঁৰ পদত ৰজা হ’ল।
\p
\v 8 যিহূদাৰ অজৰিয়া ৰজাৰ ৰাজত্বৰ আঠত্ৰিশ বছৰৰ বছৰি, যাৰবিয়ামৰ পুত্ৰ জখৰিয়াই ইস্ৰায়েলৰ ওপৰত চমৰিয়াত ছমাহ ৰাজত্ব কৰিলে।
\v 9 তেওঁৰ ওপৰ পিতৃবিলাকে কৰাৰ নিচিনাকৈ তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপৰ পৰা তেওঁ আঁতৰ নহ’ল।
\v 10 পাছে যাবেচৰ পুত্ৰ চল্লুমে তেওঁৰ বিৰুদ্ধে চক্ৰান্ত কৰি লোকবিলাকৰ আগতে তেওঁক আঘাত কৰি বধ কৰিলে, আৰু তেওঁৰ পদত নিজে ৰজা হ’ল।
\v 11 চোৱা, জখৰিয়াৰ অৱশিষ্ট বৃত্তান্ত ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\v 12 যিহোৱাই যেহূৰ আগত এই বাক্য কৈছিল, বোলে, তোমাৰ বংশ চতুৰ্থ পুৰুষলৈকে ইস্ৰায়েলৰ সিংহাসনত বহিব; সেই দৰে ঘটিল।
\p
\v 13 যিহূদাৰ উজ্জিয়া ৰজাৰ ৰাজত্বৰ ঊনচল্লিশ বছৰৰ বছৰি, যাবেচৰ পুত্ৰ চল্লুমে ৰজা হৈ, চমৰিয়াত সম্পূৰ্ণ এমাহ ৰাজত্ব কৰিলে।
\v 14 পাছে গাদীৰ পুত্ৰ মনহেমে তিৰ্চাৰ পৰা চমৰিয়ালৈ গৈ, যাবেচৰ পুত্ৰ চল্লুমক চমৰিয়াত আঘাত কৰি বধ কৰিলে, আৰু তেওঁৰ পদত নিজে ৰজা হ’ল।
\v 15 চোৱা, চল্লুমৰ অৱশিষ্ট বৃত্তান্ত, তেওঁ কৰা চক্ৰান্তৰ কথা ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\v 16 পাছে মনহেমে তিৰ্চাৰ পৰা গৈ, টিপহচ ও তাৰ মাজত থকা সকলোকে আৰু তাৰ অঞ্চল আঘাত কৰিলে; তেওঁবিলাকে তেওঁলৈ দুৱাৰ মেলি নিদিয়াতে তেওঁ তাক আঘাত কৰিলে, আৰু তাৰ সকলো গৰ্ভৱতী তিৰোতাৰ উদৰফালি পেলালে।
\p
\v 17 যিহূদাৰ অজৰিয়া ৰজাৰ ৰাজত্বৰ ঊনচল্লিশ বছৰৰ বছৰি, গাদীৰ পুত্ৰ মনহেমে ৰজা হৈ, ইস্ৰায়েলৰ ওপৰত দহ বছৰ ৰাজত্ব কৰিলে।
\v 18 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপৰ পৰা তেওঁৰ জীৱনৰ গোটেই কালত তেওঁ আঁতৰ নহ’ল।
\v 19 পাছে অচূৰৰ পুল ৰজা সেই দেশৰ বিৰুদ্ধে আহিলত, পুলৰ সহায়ৰ দ্বাৰাই নিজৰ ৰাজ্য সু-স্থিৰ কৰিবলৈ মনহেমে পুলক এক হাজাৰ কিক্কৰ ৰূপ দিলে।
\v 20 আৰু অচূৰৰ ৰজাক দিবৰ নিমিত্তে, মনহেমে আটাই বৰ বৰ ধনী লোকৰ প্ৰত্যেকৰ পৰা পঞ্চাশ চেকল পঞ্চাশ চেকল ৰূপ লৈ ইস্ৰায়েলৰ পৰা সেই ৰূপ আদায় কৰিলে; তাতে অচূৰৰ ৰজা দেশত নাথাকি তাৰ পৰা ওভটি গ’ল।
\v 21 মনহেমৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা জানো ইস্ৰায়েলৰ ৰজাবিলাকৰ ইতিহাস-পুস্তকখনত লিখা নাই ?
\v 22 পাছে মনহেম তেওঁৰে ওপৰ পিতৃবিলাকৰ লগত নিদ্ৰিত হ’লত, তেওঁৰ পুত্ৰ পকহিয়া তেওঁৰ পদত ৰজা হ’ল।
\p
\v 23 যিহূদাৰ অজৰিয়া ৰজাৰ ৰাজত্বৰ পঞ্চাশ বছৰৰ বছৰি মনহেমৰ পুত্ৰ পকহিয়াই চমৰিয়াত ইস্ৰায়েলৰ ওপৰত ৰজা হৈ দুবছৰ ৰাজত্ব কৰিলে।
\v 24 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপৰ পৰা তেওঁ আঁতৰ নহ’ল।
\v 25 পাছে ৰমলিয়াৰ পুত্ৰ পেকহ নামেৰে তেওঁৰ এজন সেনাপতিয়ে তেওঁৰ বিৰুদ্ধে চক্ৰান্ত কৰি, চমৰিয়াত ৰাজগৃহৰ দুৰ্গত তেওঁক অৰ্গোব আৰু অৰিয়ে সৈতে আঘাত কৰিলে; সেনাপতিৰ লগত গিলিয়দীয়া পঞ্চাশ জনলোক আছিল; সেনাপতিয়ে তেওঁক এইদৰে বধ কৰি তেওঁৰ পদত নিজে ৰজা হ’ল।
\v 26 চোৱা, পকহিয়াৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা, ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\p
\v 27 যিহূদাৰ অজৰিয়া ৰজাৰ ৰাজত্বৰ বাৱন্ন বছৰৰ বছৰি, ৰমলিয়াৰ পুত্ৰ পেকহে চমৰিয়াত ইস্ৰায়েলৰ ওপৰত ৰজা হৈ বিশ বছৰ ৰাজত্ব কৰিলে।
\v 28 তেওঁ যিহোৱাৰ সাক্ষাতে কু-আচৰণ কৰিলে; নবাটৰ পুতেক যাৰবিয়ামে যিবোৰ পাপৰ দ্বাৰাই ইস্ৰায়েলক পাপ কৰাইছিল, সেইবোৰ পাপৰ পৰা তেওঁ আঁতৰ নহ’ল।
\p
\v 29 ইস্ৰায়েলৰ পেকহ ৰজাৰ ৰাজত্ব কালত অচূৰৰ ৰজা তিগ্লৎ-পিলেতৰে আহি, ইয়োন, আবেল-বৈৎমাখা, যানোহ, কেদচ, হাচোৰ, গিলিয়দ, আৰু গালীল অৰ্থাৎ নপ্তালীৰ সমুদায় দেশ হাত কৰি ল’লে, আৰু লোকবিলাকক অচূৰলৈ বন্দী কৰি লৈ গ’ল।
\v 30 পাছে উজ্জিয়াৰ পুত্ৰ যোথমৰ ৰাজত্বৰ বিশ বছৰৰ বছৰি, এলাৰ পুত্ৰ হোচেয়াই ৰমলিয়াৰ পুত্ৰ পেকহৰ বিৰুদ্ধে চক্ৰান্ত কৰি তেওঁক আঘাত কৰি বধ কৰিলে, আৰু তেওঁৰ পদত নিজে ৰজা হ’ল।
\v 31 চোৱা, পেকহৰ অৱশিষ্ট বৃত্তান্ত, তেওঁৰ সকলো কাৰ্য্য কথা ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\p
\v 32 ইস্ৰায়েলৰ ৰজা ৰলিয়াৰ পুত্ৰ পেকহৰ ৰাজত্বৰ দ্বিতীয় বছৰত, যিহূদাৰ ৰজা উজ্জিয়াৰ পুত্ৰ যোথমে ৰাজত্ব পালে।
\v 33 তেওঁ পঁচিশ বছৰ বয়সত ৰজা হৈ যিৰূচালেমত ষোল্ল বছৰ ৰাজত্ব কৰিলে; তেওঁৰ মাক চাদোকৰ জীয়েক যিৰূচা আছিল।
\v 34 যিহোৱাৰ দৃষ্টিত যি ন্যায়, তেওঁ তাকে কৰিলে; আৰু তেওঁৰ পিতৃ উজ্জিয়াৰ কাৰ্য্যৰ দৰেই সকলো কৰ্ম্ম কৰিলে।
\v 35 তথাপি ওখ ঠাইবোৰ গুচুউৱা নহ’ল; লোকবিলাকে তেতিয়াও ওখ ঠাইবোৰত বলিদান কৰিছিল আৰু ধূপ জ্বলাইছিল। তেওঁ যিহোৱাৰ গৃহৰ ওপৰৰ দুৱাৰ পুনৰায় নিৰ্ম্মাণ কৰিলে।
\v 36 যোথমৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 37 সেই কালত, যিহোৱাই অৰামৰ ৰচীন ৰজাক আৰু ৰমলীয়াৰ পুত্ৰ পেকহক যিহুদাৰ বিৰুদ্ধে পঠাবলৈ ধৰিলে।
\v 38 পাছে যোথম তেওঁৰ ওপৰ পিতৃবিলাকৰ লগত নিদ্ৰিত হ’লত, তেওঁৰ ওপৰ পিতৃ দায়ূদৰ নগৰত তেওঁৰ ওপৰ পিতৃবিলাকৰ লগত তেওঁক মৈদাম দিয়া হ’ল; আৰু তেওঁৰ পুত্ৰ আহজ তেওঁৰ পদত ৰজা হ’ল।
\c 16
\s যিহূদাৰ ওপৰত আহজৰ ৰাজত্ব।
\p
\v 1 ৰমলিয়াৰ পুত্ৰ পেকহৰ ৰাজত্বৰ সপ্তদশ বছৰত যিহূদাৰ ৰজা যোথমৰ পুত্ৰ আহজে ৰাজত্ব পালে।
\v 2 আহজে বিশ বছৰ বয়সত ৰজা হৈ যিৰূচালেমত ষোল্ল বছৰ ৰাজত্ব কৰিলে; তেওঁ নিজৰ ওপৰ পিতৃ দায়ূদৰ নিচিনাকৈ, নিজ ঈশ্বৰ যিহোৱাৰ দৃষ্টিত যি ন্যায়, তাক নকৰিলে;
\v 3 কিন্তু ইস্ৰায়েলৰ ৰজাবিলাকৰ পথত চলিলে, এনে কি, যিহোৱাই ইস্ৰায়েলৰ সন্তানবিলাকৰ আগৰ পৰা দূৰ কৰা জাতিবিলাকৰ ঘিণলগীয়া ৰীতিৰ দৰে নিজৰ পুত্ৰটিকেই অগ্নিৰ মাজেদি গমণ কৰালে।
\v 4 আৰু তেওঁ ওখ ঠাইবোৰত, পৰ্ব্বতৰ ওপৰত, আৰু প্ৰত্যেক কেঁচাপতীয়া গছৰ তলত বলিদান কৰিলে আৰু ধূপ জ্বলালে।
\v 5 সেই কালত অৰামৰ ৰচীন ৰজাই , আৰু ইস্ৰায়েলৰ ৰমলিয়াৰ পুত্ৰ পেকহ ৰজাই যুদ্ধৰ অৰ্থে যিৰূচালেমলৈ যাত্ৰা কৰি আহজক অৱৰোধ কৰিলে; কিন্তু তেওঁক জয় কৰিব নোৱাৰিলে।
\v 6 সেই সময়ত অৰামৰ ৰচীন ৰজাই এলৎ নগৰ পুনৰায় অৰামৰ অধীন কৰি, যিহূদীবিলাকক এলতৰ পৰা খেদাই দিলে, আৰু অৰামীয়াবিলাকে এলতলৈ আহি আজিলৈকে তাত নিবাস কৰি আছে।
\v 7 পাছে আহজে অচূৰৰ তিগ্লৎ-পিলেচৰ ৰজাৰ ওচৰলৈ দূত পঠাই এই কথা ক’লে, মই আপোনাৰ দাস আৰু আপোনাৰ পুত্ৰ হওঁ; আপুনি আহি মোৰ বিৰুদ্ধে উঠা অৰামৰ ৰজা আৰু ইস্ৰায়েলৰ ৰজাৰ হাতৰ পৰা মোক উদ্ধাৰ কৰক।
\v 8 আৰু আহজে যিহোৱাৰ গৃহত আৰু ৰাজগৃহৰ ভঁৰালত পোৱা সোণ আৰু ৰূপ লৈ, অচূৰৰ ৰজাৰ গুৰিলৈ ভেঁটী পঠাই দিলে।
\v 9 তাতে অচূৰৰ ৰজাই তেওঁৰ কথা শুনিলে; আৰু অচূৰৰ ৰজাই দম্মেচকৰ বিৰুদ্ধে যুদ্ধযাত্ৰা কৰি তাক হাত কৰি ল’লে, আৰু তাৰ লোকবিলাকক বন্দী কৰি লৈ গ’ল; আৰু ৰচীনক বধ কৰিলে।
\p
\v 10 পাছে আহজ ৰজাই অচূৰৰ তিগ্লৎ-পেলেচৰ ৰজাৰ লগত সাক্ষাৎ কৰিবলৈ দম্মেচকলৈ গ’ল; আৰু দম্মেচকত থকা যজ্ঞ-বেদিটো দেখি, তেওঁ সেই যজ্ঞ-বেদিৰ সকলো শিল্প-কৰ্ম্ম অনুসাৰে তাৰ নক্সা আৰু নমুনা ঊৰিয়া পুৰোহিতৰ গুৰিলৈ পঠাই দিলে।
\v 11 তাতে ঊৰিয়া পুৰোহিতে এটা যজ্ঞ-বেদি কৰালে; আহজ ৰজাই দম্মেচকৰ পৰা যি যি পঠাইছিল, আহজ ৰজা দম্মেচকৰ পৰা অহাৰ আগেয়ে ঊৰিয়া পুৰোহিতে তাৰ দৰেই সকলোকে কৰালে।
\v 12 পাছে ৰজাই দম্মেচকৰ পৰা আহি সেই যজ্ঞ-বেদি চালে; আৰু ৰজাই সেই বেদিৰ ওচৰলৈ গৈ তাৰ ওপৰত বলিদান কৰিলে।
\v 13 আৰু তেওঁ সেই বেদিৰ ওপৰত নিজৰ হোম-বলি ও ভক্ষ্য নৈবেদ্য দাহ কৰিলে, নিজৰ পেয় নৈবেদ্য ঢালিলে, আৰু নিজৰ মঙ্গলাৰ্থক বলিৰ তেজ ছটিয়ালে।
\v 14 আৰু যিহোৱাৰ সন্মুখত থকা যি পিতলৰ যজ্ঞ-বেদি, তাক তেওঁ মন্দিৰৰ আগৰ পৰা, অৰ্থাৎ যিহোৱাৰ গৃহ আৰু নতুন বেদিৰ মাজ ঠাইৰ পৰা গুচাই সেই নতুন বেদিৰ উত্তৰ ফালে স্থাপন কৰিলে।
\v 15 পাছে আহজ ৰজাই ঊৰিয়া পুৰোহিতক এই আজ্ঞা দিলে, বোলে, বৰ বেদিৰ ওপৰত প্ৰভাতৰ হোম-বলি ও তেওঁৰ নৈবেদ্য, আৰু দেশৰ সকলো লোকৰ হোম-বলি ও তেওঁবিলাকৰ ভক্ষ্য আৰু পেয় নৈবেদ্য দাহ কৰিবা; আৰু তাৰ ওপৰত হোম-বলিৰ তেজ ও আন আন বলিৰ তেজ ছটিয়াবা; কিন্তু পিতলৰ যজ্ঞ-বেদিৰ বিষয়ে মোৰ বিবেচনা কৰিব লগা আছে।
\v 16 তাতে ঊৰিয়া পুৰোহিতে আহজ ৰজাৰ আটাই আজ্ঞা অনুসাৰে কৰিলে।
\v 17 পাছে আহজ ৰজাই আধাৰবোৰৰ খলা পৰা ঠাইবোৰৰ পিতলৰ পাতবোৰ কাটি ল’লে, আৰু সেইবোৰৰ পৰা প্ৰক্ষালন পাত্ৰবোৰ গুচালে; আৰু সমুদ্ৰ পাত্ৰটোৰ তলত যি পিতলৰ বলদবোৰ আছিল, সেইবোৰৰ ওপৰৰ পৰা তাক নমাই শিল পাৰি তাৰ ওপৰত বহুৱালে।
\v 18 আৰু বিশ্ৰাম দিনৰ নিমিত্তে, গৃহৰ মাজত ওপৰত চাল থকা যি মঞ্চ, আৰু ৰজা সোমাবৰ নিমিত্তে যি বাহিৰ দুৱাৰ কৰা হৈছিল, তাক তেওঁ অচূৰৰ ৰজাৰ ভয়ত যিহোৱাৰ গৃহ আন ঠাইত ৰাখিলে।
\v 19 আহজৰ কাৰ্য্যৰ অৱশিষ্ট বৃত্তান্ত যিহূদাৰ ৰজাবিলাকৰ ইতিহাস-পুস্তকখনত জানো লিখা নাই ?
\v 20 পাছে আহজ তেওঁৰ ওপৰ-পিতৃবিলাকৰ লগত নিদ্ৰিত হ’লত, তেওঁৰ ওপৰ-পিতৃবিলাকৰ লগত দায়ূদৰ নগৰত তেওঁক মৈদাম দিয়া হ’ল; আৰু তেওঁৰ পুত্ৰ হিষ্কিয়া তেওঁৰ পদত ৰজা হ’ল।
\c 17
\s ইস্ৰায়েলৰ ওপৰত হোচেয়াৰ ৰাজত্ব। ইস্ৰায়েল ৰজাৰ বিনাশ আৰু ইস্ৰায়েলক দেশান্তৰ কৰা।
\p
\v 1 যিহূদাৰ আহজ ৰজাৰ ৰাজত্বৰ দ্বাদশ বছৰত এলাৰ পুত্ৰ হোচেয়াই চমৰিয়াত ইস্ৰায়েলৰ ওপৰত ৰজা হৈ, ন বছৰ ৰাজত্ব কৰিলে।
\v 2 তেওঁ যিহোৱাৰ সাক্ষাতে কু-আচৰণ কৰিলে; তথাপি তেওঁৰ আগেয়ে হোৱা ইস্ৰায়েলৰ ৰজা বিলাকৰ নিচিনাকৈ কৰা নাছিল।
\v 3 তেওঁৰ বিৰুদ্ধে অচূৰৰ ৰজা চল্মনেচৰে যুদ্ধ যাত্ৰা কৰিলে; তাতে হোচেয়াই তেওঁৰ দাস হৈ তেওঁক উপহাৰ দিছিল।
\v 4 পাছে অচূৰৰ ৰজাই, হোচেয়াই কৰা চক্ৰান্তৰ গম পালে; কিয়নো তেওঁ মিচৰৰ চো ৰজাৰ গুৰিলৈ দূত পঠাইছিল, আৰু বছৰে বছৰে যেনেকৈ উপহাৰ দিছিল, তেনেকৈ অচূৰৰ ৰজাক আৰু উপহাৰ নিদিলে; এই কাৰণে অচূৰৰ ৰজাই তেওঁক বান্ধি বন্দীশালত পেলাই থলে।
\v 5 অচূৰৰ ৰজাই গোটেই দেশ আক্ৰমণ কৰিলে, আৰু চমৰিয়ালৈ উঠি গৈ তিনি বছৰলৈকে তাক অৱৰোধ কৰিলে।
\v 6 হোচেয়াৰ ৰাজত্বৰ নৱম বছৰত অচূৰৰ ৰজাই চমৰিয়া হাত কৰি লৈ, ইস্ৰায়েলক অচূৰ দেশলৈ লৈ গ’ল, আৰু হলহত, হাবোৰত, গোজনৰ নদীৰ পাৰত, আৰু মাদীয়াবিলাকৰ নানা নগৰত বাস কৰালে।
\p
\v 7 ইয়াৰ কাৰণ এই, ইস্ৰায়েলৰ সন্তানবিলাকৰ যি ঈশ্বৰ যিহোৱাই তেওঁ বিলাকক মিচৰ দেশৰ পৰা, মিচৰৰ ফৰৌণ ৰজাৰ হাতৰ অধীনতাৰ পৰা আনিছিল, তেওঁৰ বিৰুদ্ধে তেওঁবিলাকে পাপ কৰিছিল, আৰু ইতৰ দেৱতাবোৰক ভয় কৰিছিল;
\v 8 আৰু যিহোৱাই ইস্ৰায়েলৰ সন্মুখৰ পৰা দূৰ কৰা জাতিবোৰৰ বিধি আৰু ইস্ৰায়েলৰ ৰজাবিলাকে স্থাপন কৰা বিধি অনুসাৰে তেওঁবিলাকে চলিছিল।
\v 9 ইস্ৰায়েলৰ সন্তানবিলাকে তেওঁ বিলাকৰ ঈশ্বৰ যিহোৱাৰ অহিতে গুপুতে অযুগুত কাৰ্য্য কৰিছিল, আৰু পৰীয়াৰ ওখ ঘৰৰে পৰা গড়েৰে আবৃত হোৱা নগৰলৈকে তেওঁবিলাকৰ সকলো নগৰত, নিজৰ নিমিত্তে ওখ ঠাইবোৰ যুগুত কৰিছিল।
\v 10 আৰু তেওঁবিলাকে প্ৰত্যেক ওখ পৰ্ব্বতৰ ওপৰত ও প্ৰত্যেক কেঁচাপতীয়া গছৰ তলত স্তম্ভ আৰু আচেৰা মুৰ্ত্তিবোৰ স্থাপন কৰিছিল;
\v 11 আৰু যিহোৱাই তেওঁবিলাকৰ আগেয়ে দেশান্তৰ কৰা জাতিবিলাকৰ কাৰ্য্যৰ নিচিনাকৈ তেওঁবিলাকে নিজৰ সেই দেশৰ আটাই ওখ ঠাইবোৰত ধূপ জ্বলাইছিল, আৰু যিহোৱাক বেজাৰ দিবলৈ কু-কৰ্ম্ম কৰিছিল;
\v 12 আৰু তোমালোকে এনে কৰ্ম্ম নকৰিবা বুলি যিহোৱাই যিহৰ বিষয়ে কৈছিল, তেওঁবিলাকে সেই মুৰ্ত্তিবোৰক পূজা কৰিছিল।
\v 13 তথাপি যিহোৱাই নিজৰ সকলো ভাববাদী আৰু দৰ্শকবিলাকৰ দ্বাৰাই ইস্ৰায়েলৰ আৰু যিহূদাৰ বিৰুদ্ধে সাক্ষ্য দি এইৰূপ কথা কৈছিল, বোলে, তোমালোকে তোমালোকৰ আটাই কু-পথৰ পৰা ঘূৰা; আৰু মই তোমালোকৰ ওপৰ পিতৃবিলাকক দিয়া, আৰু মোৰ দাস ভাবাদীবিলাকৰ দ্বাৰাই মই তোমালোকৰ ওচৰলৈ পঠোৱা গোটেই ব্যৱস্থা অনুসাৰে মোৰ আজ্ঞা আৰু বিধিবোৰ পালন কৰা।
\v 14 কিন্তু তেওঁবিলাকে নুশুনি, তেওঁবিলাকৰ ঈশ্বৰ যিহোৱাত বিশ্বাস নকৰা তেওঁবিলাকৰ ওপৰ পিতৃবিলাকৰ নিচিনাকৈ ডিঙি ঠৰ কৰিছিল।
\v 15 আৰু তেওঁৰ বিধিবোৰ, তেওঁবিলাকৰ ওপৰ পিতৃবিলাকৰ লগত তেওঁ কৰা নিয়মটি, আৰু তেওঁবিলাকৰ বিৰুদ্ধে দিয়া তেওঁৰ সাক্ষ্যবোৰ তেওঁবিলাকে অগ্ৰাহ্য কৰি অসাৰ মুৰ্ত্তিবোৰৰ পাছত চলোঁতা হৈ তেওঁবিলাকো অসাৰ হৈছিল; আৰু যিহোৱাই যিবোৰৰ নিচিনাকৈ কাৰ্য্য কৰিবলৈ নিষেধ কৰিছিল, চাৰিওফালে থকা সেই জাতিবোৰৰ দৰে তেওঁবিলাক চলোঁতা হৈছিল।
\v 16 আৰু তেওঁবিলাকে তেওঁবিলাকৰ ঈশ্বৰ যিহোৱাৰ সকলো আজ্ঞা ত্যাগ কৰি, নিজৰ নিমিত্তে সাঁচত ঢলা মুৰ্ত্তি অৰ্থাৎ দুটা দামুৰি সাজিছিল, এটা আচেৰা মুৰ্ত্তি স্থাপন কৰিছিল, আকাশ-মণ্ডলৰ আটাই বাহিনীবিলাকৰ আগত প্ৰণিপাত কৰিছিল, আৰু বালক পূজা কৰিছিল।
\v 17 আৰু তেওঁবিলাকে নিজ পো-জীবিলাকক অগ্নিৰ মাজেদি গমণ কৰাইছিল, মঙ্গল চোৱা কাৰ্য্য ও মায়াকৰ্ম্ম কৰিছিল, আৰু যিহোৱাক বেজাৰ দিবৰ অৰ্থে তেওঁৰ সাক্ষাতে কু-আচৰণ কৰিবলৈ নিজকে বেচিছিল।
\v 18 এই হেতুকে যিহোৱাই ইস্ৰায়েলৰ ওপৰত অতিশয় ক্ৰোদ্ধ হৈ, তেওঁবিলাকক নিজৰ দৃষ্টিৰ পৰা দূৰ কৰিলে; যিহূদা ফৈদৰ বাহিৰে আৰু অৱশিষ্ট নাথাকিল।
\p
\v 19 আৰু যিহূদাৰ লোকবিলাকেও নিজৰ ঈশ্বৰ যিহোৱাৰ আজ্ঞা পালন নকৰি , ইস্ৰায়েলে স্থাপন কৰা বিধি অনুসাৰে চলিলে।
\v 20 যিহোৱাই ইস্ৰায়েলৰ সকলো বংশক অগ্ৰাহ্য কৰি দুখ দিলে, আৰু নিজৰ দৃষ্টিৰ পৰা দূৰ নকৰিলে মানলৈকে তেওঁলোকক লোট কৰোঁতাবোৰৰ হাতত শোধাই দিলে।
\v 21 কিয়নো তেওঁ দায়ূদৰ বংশৰ পৰা ইস্ৰায়েলক কাঢ়ি লৈছিল, আৰু তেওঁবিলাকে নবাটৰ পুতেক যাৰবিয়ামক ৰজা পাতিছিল; সেই যাৰবিয়ামে যিহোৱাৰ পাছত চলাৰ পৰা ইস্ৰায়েলক আঁতৰাই তেওঁবিলাকক মহা-পাপ কৰাইছিল;
\v 22 আৰু যাৰবিয়ামে যিবোৰ পাপ কৰিছিল, ইস্ৰায়েলৰ সন্তানবিলাকে সেইবোৰ পাপত চলিছিল, সেইবোৰৰ পৰা আঁতৰ নহৈছিল।
\v 23 শেষত, যিহোৱাই নিজ দাস ভাববাদীবিলাকৰ মুখে কোৱা নিজ বাক্য অনুসাৰে ইস্ৰায়েলক নিজৰ দৃষ্টিৰ পৰা দূৰ কৰিলে। এইদৰে ইস্ৰায়েলক নিজ দেশৰ পৰা অচূৰ দেশলৈ নিয়া হ’ল; আজিলৈকে তেওঁবিলাক সেই ঠাইতে আছে।
\p
\v 24 পাছে অচূৰৰ ৰজাই বাবিল, কূথা, অব্বা, হমাৎ, আৰু চফৰ্বয়িমৰ পৰা লোকবিলাকক আনি, ইস্ৰায়েলৰ সন্তানবিলাকৰ সলনি তেওঁলোকক চমৰিয়াৰ নগৰবোৰত বহুৱালে; তাতে তেওঁলোকে চমৰিয়া অধিকাৰ কৰি তাৰ নগৰবোৰত বসতি কৰিলে।
\v 25 সেই ঠাইত তেওঁলোকে বসতি কৰিবলৈ অৰম্ভ কৰা কালত, তেওঁলোকে যিহোৱাক ভয় নকৰিলে; এই হেতুকে যিহোৱাই তেওঁলোকৰ মাজলৈ সিংহ পঠাই দিলে, আৰু সেই সিংহবোৰে তেওঁলোকৰ মাজৰ কেতবোৰক মাৰিলে।
\v 26 এই কাৰণে তেওঁলোকে অচূৰৰ ৰাজৰ আগত ক’লে, আপুনি যি জাতিবোৰক নি চমৰিয়াৰ নগৰত বহুৱালে, তেওঁলোকে সেই দেশৰ ঈশ্বৰৰ নিয়ম প্ৰণালী নাজানে; এই নিমিত্তে তেওঁ তেওঁলোকৰ মাজলৈ সিংহ পঠালে, আৰু চাওক, সেই সিংহবোৰে তেওঁলোকক মাৰি পেলাইছে, কিয়নো তেওঁলোকে সেই দেশৰ ঈশ্বৰৰ নিয়ম প্ৰণালী নাজানে।
\p
\v 27 তেতিয়া অচূৰৰ ৰজাই এই আজ্ঞা কৰিলে, তাৰ পৰা অনা পুৰোহিতবিলাকৰ এটাক সপৰিবাৰে তোমালোকে তালৈ লৈ যোৱা; তেওঁলোকে গৈ তাত বসতি কৰক, আৰু তেওঁ সেই দেশীয় লোকবিলাকক সেই দেশৰ ঈশ্বৰৰ নিয়ম-প্ৰণালী শিকাওক।
\v 28 পাছে চমৰিয়াৰ পৰা দেশান্তৰ কৰি নিয়া পুৰোহিতবিলাকৰ মাজৰ এজনে আহি বৈৎএলত নিবাস কৰিলে; আৰু কেনেকৈ যিহোৱাক ভয় কৰিব লাগে, তেওঁ তাক তেওঁলোকক শিকালে।
\v 29 তথাপি তেওঁলোকৰ প্ৰত্যেক জাতিয়ে নিজ নিজ দেৱতাবোৰ নিৰ্ম্মান কৰিলে, আৰু প্ৰত্যেক জাতিয়ে নিজে নিজে নিবাস কৰা নগৰত চমৰীয়াবিলাকে সজা এখ ঠাইবোৰৰ ঘৰবোৰত নিজ নিজ দেৱতাবোৰ থলে।
\v 30 এইদৰে বাবিলৰ লোকবিলাকে চক্কোৎ-বনোৎ, কুথৰ লোকবিলাকে নেৰ্গল, হমাতৰ লোকবিলাকে অচীমা,
\v 31 আৰু অব্বিয়াবিলাকে নিভজ আৰু তৰ্তক সাজিলে; আৰু চফৰ্বয়িমৰ লোকবিলাকে অদ্ৰম্মেলক আৰু অনম্মেলক নামেৰে চফৰ্বয়িমৰ এই দুই দেৱতাৰ উদ্দেশ্যে নিজ নিজ সন্তানবিলাকক জুইত দগ্ধ কৰিলে।
\v 32 এইদৰে তেওঁলোকে যিহোৱাক ভয় কৰিলে, আৰু নিজৰ নিমিত্তে তেওঁলোকৰ মাজৰ পৰা ওখ ঠাইবোৰৰ পুৰোহিত নিযুক্ত কৰিলে; সেই পুৰোহিতবিলাকেই তেওঁলোকৰ নিমিত্তে ওখ ঠাইবোৰৰ ঘৰবোৰত বলিদান কৰিলে।
\v 33 তেওঁলোকে যিহোৱাক ভয় কৰিলে, আৰু যি জাতিবিলাকৰ মাজৰ পৰা তোওঁলোকক অনা হ’ল, সেই জাতিবিলাকৰ নিয়ম-প্ৰণালী অনুসাৰে নিজ নিজ দেৱতাবোৰকো পূজা কৰিলে।
\p
\v 34 তেওঁলোকে আজিলৈকে পূৰ্ব্বকালৰ নিয়ম-প্ৰণালী অনুসাৰে কৰ্ম্ম কৰি আছে; তেওঁলোকে যিহোৱাক ভয় নকৰে; আৰু যাৰ নাম যিহোৱাই ইস্ৰায়েল ৰাখিলে, সেই যাকোবৰ সন্তানবিলাকৰ বিধিবোৰ, বা শাসন প্ৰণালীবোৰ, বা ব্যৱস্থা, বা যিহোৱাই তেওঁবিলাকক দিয়া আজ্ঞাৰ দৰে তেওঁলোকে কাৰ্য্য নকৰে।
\v 35 যিহোৱাই তেওঁলোকে সৈতে এটি নিয়ম কৰি এই আজ্ঞা দিছিল,তোমালোকে ইতৰ দেৱতাবোৰক ভয় নকৰিবা, বা তেওঁলোকৰ আগত প্ৰণিপাত নকৰিবা, বা তেওঁলোকক পূজা নকৰিবা বা তেওঁলোকৰ উদ্দেশ্যে বলিদান নকৰিবা;
\v 36 যি জনাই মহা-পৰাক্ৰমেৰে আৰু মেলা বাহুৰে মিচৰ দেশৰ পৰা তোমালোকক উলিয়াই আনিলে, সেই যিহোৱাকহে ভয় কৰিবা, আৰু তেওঁৰোই আগত প্ৰণিপাত কৰিবা, আৰু তেওঁৰেই উদ্দেশ্যে বলিদান কৰিবা;
\v 37 আৰু তেওঁ তোমালোকৰ কাৰণে যি যি বিধি, যি যি শাসন প্ৰণালী, যি ব্যৱস্থা, আৰু যি আজ্ঞা লিখি দিলে, সদায় তাৰ দৰে চলিবলৈ তাকেই পালন কৰিবা, কিন্তু ইতৰ দেৱতাবোৰক ভয় নকৰিবা;
\v 38 আৰু মই তোমালোকে সৈতে কৰা নিয়মটি নাপাহৰিবা, আৰু ইতৰ দেৱতাবোৰকো ভয় নকৰিবা।
\v 39 কিন্তু তোমালোকৰ ঈশ্বৰ যিহোৱাকেই ভয় কৰিবা; তাতে তেৱেঁই তোমালোকৰ সকলো শত্ৰুৰ হাত পৰা তোমালোকক উদ্ধাৰ কৰিব।
\v 40 তথাপি তেওঁলোকে কথা নুশুনি, তেওঁবিলাকৰ পূৰ্ব্বৰ নিয়ম-প্ৰণালী অনুসাৰে চলিলে।
\v 41 এইদৰে সেই জাতিবিলাকে যিহোৱাকো ভয় কৰিলে, আৰু তেওঁবিলাকৰ কটা-প্ৰতিমাকো পূজা কৰিলে; তেওঁলোকৰ ওপৰ-পিতৃবিলাকে যেনেকৈ কৰিছিল, তেওঁলোকৰ পো-নাতিবিলাকেও তেনেকৈ আজিলৈকে কৰি আহিছে।
\c 18
\s হিষ্কিয়াৰ ৰাজত্ব। অচূৰীয়াহঁতৰ পৰা ইস্ৰায়েলে ৰক্ষা পোৱা।
\p
\v 1 এলাৰ পুত্ৰ ইস্ৰায়েলৰ ৰজা হোচেয়াৰ ৰাজত্বৰ তৃতীয় বছৰত, যিহূদাৰ ৰজা আহজৰ পুত্ৰ হিষ্কিয়াই ৰাজত্ব কৰিবলৈ ধৰিলে।
\v 2 তেওঁ পঁচিশ বছৰ বয়সত ৰজা হৈ, যিৰূচালেমত ঊনত্ৰিশ বছৰ ৰাজত্ব কৰিলে; তেওঁৰ মাক জখৰীয়াৰ জীয়েক অবী আছিল।
\v 3 তেওঁ নিজ ওপৰ পিতৃ দায়ূদৰ সকলো কৰ্ম্মৰ দৰে, যিহোৱাৰ দৃষ্টিত যি ন্যায়, তাকে কৰিলে।
\v 4 তেওঁ ওখ ঠাইবোৰ গুচালে, স্তম্ভবোৰ ভাঙি পেলালে, আৰু আচেৰা মুৰ্ত্তিবোৰ কাটি পেলালে; আৰু মোচিয়ে নিৰ্ম্মাণ কৰা পিতলৰ সাপটো তেওঁ ডোখৰ ডোখৰ কৈ ভাঙি পেলালে; কিয়নো সেই কাললৈকে ইস্ৰায়েলৰ সন্তানবিলাকে তাৰ উদ্দেশ্যে ধূপ জ্বলাইছিল; আৰু তাৰ নাম নহুষ্টন ৰখা হৈছিল।
\v 5 তেওঁ ইস্ৰায়েলৰ ঈশ্বৰ যিহোৱাত এনে বিশ্বাস কৰিলে, যে, যিহূদাৰ ৰজাবিলাকৰ মাজত তেওঁৰ নিচিনা কোনো নহ’ল, আৰু তেওঁৰ পূৰ্ব্বেও কোনো নাছিল.
\v 6 কিয়নো তেওঁ যিহোৱাত আসক্ত আছিল, তেওঁৰ পাছত চলাৰ পৰা তেওঁ আঁতৰ নহ’ল, বৰং যিহোৱাই মোচিক যি যি আজ্ঞা দিছিল, তেওঁৰ সেইবোৰ আজ্ঞা পালন কৰিলে।
\v 7 যিহোৱা তেওঁৰ লগে লগে আছিল; তেওঁ য’লৈকে গৈছিল, তাতেই তেওঁ কৃতকাৰ্য্য হৈছিল; তেওঁ অচূৰৰ ৰজাৰ বিৰুদ্ধে বিদ্ৰোহ কৰি তেওঁৰ অধীনে আৰু নাথাকিল।
\v 8 ঘচা আৰু তাৰ সীমালৈকে, পৰীয়াবোৰৰ ওখ ঘৰৰে পৰা গড়েৰে আবৃত হোৱা নগৰলৈকে তেওঁ পলেষ্টীয়াবিলাকক পৰাজয় কৰিলে।
\p
\v 9 হিষ্কিয়া ৰজাৰ ৰাজত্বৰ চতুৰ্থ বছৰত, অৰ্থাৎ ইস্ৰায়েলৰ ৰজা এলাৰ পুত্ৰ হোচেয়াৰ ৰাজত্বৰ সপ্তম বছৰত, অচূৰৰ চল্মনেচৰ ৰজাই চমৰিয়াৰ বিৰুদ্ধে আহি তাক অৱৰোধ কৰিলে।
\v 10 আৰু তিনি বছৰৰ মুৰত তেওঁলোকে তাক হাত কৰি ল’লে; হিষ্কিয়া ৰজাৰ ৰাজত্বৰ সপ্তম বছৰত, অৰ্থাৎ ইস্ৰায়েলৰ হোচেয়া ৰজাৰ ৰাজত্বৰ নৱম বছৰত চমৰিয়া হাত কৰি লোৱা হ’ল।
\v 11 পাছে অচূৰৰ ৰজাই ইস্ৰায়েলক অচূৰ দেশলৈ লৈ গৈ, হলহত, হাবোৰত, গোজনৰ নদীৰ পাৰত, আৰু মাদীয়াবিলাকৰ নানা নগৰত বাস কৰালে;
\v 12 কাৰণ তেওঁবিলাকে তেওঁবিলাকৰ ঈশ্বৰ যিহোৱালৈ কাণ নিদি, তেওঁৰ নিয়ম, অৰ্থাৎ যিহোৱাৰ দাস মোচিৰ সকলো আজ্ঞা লঙ্ঘন কৰিলে, তাক শুনিবলৈ বা পালন কৰিবলৈ ইচ্ছা নকৰিলে।
\v 13 পাছে হিষ্কিয়া ৰজৰ ৰাজত্বৰ চতুৰ্দশ বছৰত, অচূৰৰ চনহেৰীব ৰজাই গড়েৰে আবৃত হোৱা যিহূদাৰ সকলো নহৰবোৰৰ বিৰুদ্ধে আহি সেই সকলোকে হাত কৰি ললে।
\v 14 তাতে যিহূদাৰ হিষ্কিয়া ৰজাই লাখীচলৈ অচূৰৰ ৰজাৰ চৰলৈ কৈ পঠালে বোলে, মই দোষ কৰিলোঁ; মোৰ ওচৰৰ পৰা আপুনি ওভটি যাওঁক; আপুনি মোৰ যি দণ্ড নিৰূপণ কৰিব, মই তাকে দিম; তাতে অচূৰৰ ৰজাই যিহূদাৰ হিষ্কিয়া ৰজাৰ তিনিশ কিক্কৰ ৰূপ আৰু ত্ৰিশ কিক্কৰ সোণ দণ্ড নিৰূপণ কৰিলে।
\v 15 এই হেতুকে হিষ্কিয়াই যিহোৱাই গৃহত আৰু ৰাজগৃহৰ ভঁৰালত পোৱা সকলো ৰূপ তেওঁক দিলে।
\v 16 আৰু যিহূদাৰ ৰজা হিষ্কিয়াই যিহোৱাৰ মন্দিৰৰ যিবোৰ দুৱাৰত আৰু যিবোৰ চৌকাঠত সোণৰ পতা মাৰিছিল, সেইবোৰ হিষ্কিয়াই সেই কালত কাটি অচূৰৰ ৰজাক দিলে।
\v 17 পাছে অচূৰীয়া ৰজাই লাখীচৰ পৰা তৰ্তন, ৰবচাৰীচ, আৰু ৰবচাকিক বহু সৈন্যসামন্তই সৈতে যিৰূচালেমলৈ হিষ্কিয়া ৰজাৰ ওচৰলৈ পঠালে; তেওঁবিলাকে যাত্ৰা কৰি আহি যিৰূচালেম পালেহি, আৰু উঠি আহি ধোবা-পথাৰৰ ৰাজ আলিৰ কাষত থকা ওপৰ পুখুৰীৰ নলাৰ ওচৰত থিয় হ’লহি।
\v 18 পাছে তেওঁ বিলাকে ৰজাক মাতিলত, হিল্কিয়াৰ পুত্ৰ ৰজাৰ ঘৰগিৰী ইলিয়াকীম, ৰাজ লিখক চেবনা, আৰু ইতিহাস লিখক আচফৰ পুত্ৰ যোৱাহে ওলাই গৈ তেওঁবিলাকে সৈতে সাক্ষাৎ কৰিলে।
\p
\v 19 তেতিয়া ৰবচাকিয়ে তেওঁবিলাকক ক’লে, তোমালোকে এতিয়া হিষ্কিয়াক এই কথা কোৱা, মহাৰাজ অচূৰীয়া ৰজাই এই কথা কৈছে, তুমি যিহত আশা কৰিছা, তাত কি বিশ্বাস ?
\v 20 তুমি কৈছা মোৰ ৰণবিষয়ক মন্ত্ৰণা আৰু পৰাক্ৰম আছে; কিন্তু সেইবোৰ মুখৰ কথা মাত্ৰ। তুমি কাৰ ওপৰত ভাৰসা কৰি মোৰ অহিতে বিদ্ৰোহ আচৰণ কৰিছা ?
\v 21 চোৱা, তুমি সেই থেঁতেলা খোৱা লাখুটি মিচৰত ভাৰসা কৰিছা; কোনোৱে সেই লাখুটিত ভৰ দিলে, সেয়ে তাৰ হাতত ফুটি সোমাব; মিচৰৰ ৰজা ফৰৌণ, তেওঁত ভাৰসা কৰা সকলোলৈ তেওঁ তেনেকুৱা।
\v 22 আৰু যদি তোমালোকে মোক কোৱা, যে, আমি আমাৰ ঈশ্বৰ যিহোৱাত ভাৰসা কৰিছোঁ, তেন্তে মই কওঁ, হিষ্কিয়াই যি জনাৰ ওখ ঠাই আৰু যজ্ঞ-বেদিবোৰ গুচাই যিহূদাৰ আৰু যিৰূচালেমৰ লোকবিলাকক ক’লে, বোলে, তোমালোকে যিৰূচালেমত এই যজ্ঞ-বেদিৰ গুৰিতে সেৱা কৰা, তেওঁ জানো সেই জনাই নহয় ?
\v 23 শুনা, তুমি এতিয়া মোৰ প্ৰভূ অচূৰীয়া ৰজাৰ লগত কথা বান্ধা; যদি তুমি ঘোঁৰাত উঠিব পৰা দুই হাজাৰ মানুহ দিব পাৰা, তেন্তে মই তোমাক দুই হাজাৰ ঘোঁৰা দিম।
\v 24 তুমি যদি ইয়াকে কৰিব নোৱাৰা, তেন্তে মোৰ প্ৰভূৰ দাসবিলাকৰ মাজৰ সকলোতকৈ সৰু সেনাপতি এজনকে কেনেকৈ ঘটাবা ? আৰু তুমি ৰথ ও ঘোঁৰাৰ নিমিত্তে মিচৰত কেনেকৈ ভাৰসা কৰিছা ?
\v 25 মই জানো, যিহোৱাৰ বিনা অনুমতিত, এই ঠাই বিনষ্ট কৰিবলৈ ইয়াৰ অহিতে উঠি আহিলোঁ ? যিহোৱাই মোক ক’লে, তুমি সেই দেশৰ অহিতে উঠি গৈ তাক বিনষ্ট কৰা।
\v 26 তেতিয়া হিল্কিয়াৰ পুত্ৰ ইলিয়াকীমে, চেবনা, আৰু যোৱাহে ৰবচাকিক ক’লে, বিনয় কৰোঁ, আপোনাৰ দাসবিলাকক অৰামীয়া ভাষাৰে কওঁক; কিয়নো আমি তাক বুজিব পাৰোঁ; কিন্তু গড়ৰ ওপৰত থকা লোকবিলাকে শুনাকৈ যিহূদী ভাষাৰে আমাক নক’ব।
\v 27 কিন্তু ৰবচাকিয়ে তেওঁবিলাকক ক’লে, মোৰ প্ৰভূৱে কেৱল তোমাৰ প্ৰভূৰেই ওচৰলৈ আৰু তোমাৰেই ওচৰলৈ জানো এইবোৰ ক’বলৈ পঠাইছে ? যি লোকবিলাকে তোমালোকৰ লগত নিজ নিজ বিষ্ঠা খাবলৈ, আৰু নিজ নিজ মূত পান কৰিবলৈ গড়ৰ ওপৰত বহি আছে, সিহঁতৰো ওচৰলৈ জানো মোক পঠোৱা নাই ?
\v 28 পাছে ৰবচাকিয়ে থিয় হৈ যিহূদী ভাষাৰে ৰিঙিয়াই ক’লে, তোমালোকে মহাৰাজ অচূৰীয়া ৰজাৰ কথা শুনা;
\v 29 ৰজাই এইদৰে কৈছে, হিষ্কিয়াই তোমালোকক নুভূলাওক; কিয়নো তেওঁৰ হাত পৰা তোমালোকক ৰক্ষা কৰিবলৈ তাৰ সাধ্য নাই।
\v 30 যিহোৱাই আমাক অৱশ্যে উদ্ধাৰ কৰিব, অচূৰীয়া ৰজাৰ হাতত এই নগৰ কেতিয়াও শোধাই দিয়া নহ’ব, এই কথা কৈ হিষ্কিয়াই তোমালোকক যিহোৱাত ভাৰসা নকৰাওক।
\v 31 তোমালোকে হিষ্কিয়াৰ কথা নুশুনিবা; কিয়নো অচূৰীয়া ৰজাই এইদৰে কৈছে, তোমালোকে মোৰ লগত সন্ধি পাতা, আৰু মোৰ ওচৰলৈ ওলাই আহা;
\v 32 আৰু তোমালোক নমৰি জীয়াই থাকিবৰ নিমিত্তে মই আহি তোমালোকৰ নিজ দেশৰ নিচিনা শস্য আৰু দ্ৰাক্ষাৰস থকা এক দেশ, অন্ন আৰু দ্ৰাক্ষাবাৰী থকা এক দেশ তেল উৎপন্ন কৰা জীতগছ আৰু মধু থকা এক দেশলৈ তোমালোকক লৈ নাযাওঁমানে, তোমালোক প্ৰতিজনে নিজ নিজ দ্ৰাক্ষাগুটি আৰু ডিমৰু গুটি ভোজন কৰা, আৰু নিজ নিজ নাদৰ পানী পান কৰা। যিহোৱাই আমাক উদ্ধাৰ কৰিব বুলি হিষ্কিয়াই যেতিয়া তোমালোক ভূলাব খোজে, তেতিয়া তোমালোকে তাৰ কথা নুশুনিবা।
\v 33 জাতিবিলাকৰ দেৱতাবোৰৰ কোনো এজনে জানো অচূৰীয়া ৰজাৰ হাতৰ পৰা নিজ দেশ উদ্ধাৰ কৰিছিল ?
\v 34 হমাতৰ আৰু অৰ্পদৰ দেৱতাবোৰ ক’ত ? চফৰ্বয়িমৰ, হেনাৰ, আৰু ইব্বাৰ দেৱতাবোৰ ক’ত ? সিহঁতে জানো মোৰ হাতৰ পৰা চমৰিয়াক উদ্ধাৰ কৰিছিল ?
\v 35 সেই দেশবোৰৰ দেৱতাবোৰৰ মাজৰ কোনবোৰে মোৰ হাতৰ পৰা নিজ দেশ উদ্ধাৰ কৰিছিল, যে, যিহোৱাই মোৰ হাতৰ পৰা যিৰূচালেমক উদ্ধাৰ কৰিব পাৰিব ?
\p
\v 36 কিন্তু লোকবিলাকে মনে মনে থাকিল, তেওঁবিলাকে তেওঁক এটি কথাৰো উত্তৰ নিদিলে; কিয়নো তেওঁক উত্তৰ নিদিবা বুলি ৰজাৰ আজ্ঞা আছিল।
\v 37 পাছে হিল্কিয়াৰ পুত্ৰ ৰজাৰ ঘৰগিৰী ইলিয়াকীম, ৰাজলিখক চেবনা, আৰু ইতিহাস-লিখক আচফৰ পুত্ৰ যোৱাহে নিজ নিজ কাপোৰ ফালি হিষ্কিয়াৰ ওচৰলৈ আহি ৰবচাকিৰ কথা জনালে।
\c 19
\p
\v 1 তাক শুনামাত্ৰে হিষ্কিয়া ৰজাই নিজৰ কাপোৰ ফালি চট কাপোৰ পিন্ধি যিহোৱাৰ গৃহত সোমাল।
\v 2 আৰু চট কাপোৰ পিন্ধা ৰজাৰ ঘৰগিৰী ইলিয়াকীম, ৰাজলিখক চেবনা, আৰু পুৰোহিতবিলাকৰ বৃদ্ধ লোকক আমোচৰ পুত্ৰ যিচয়া ভাববাদীৰ ওচৰলৈ তেওঁ পঠাই দিলে।
\v 3 পাছে তেওঁবিলাকে তেওঁক ক’লে, হিষ্কিয়াই এই কথা কৈছে, আজি সঙ্কট, ধমকি; আৰু অপমানৰ দিন, কিয়নো ল’ৰাবোৰ প্ৰসৱ দুৱাৰলৈ আহিল, কিন্তু প্ৰসৱ কৰিবলৈ শক্তি নাই।
\v 4 যি ৰবচাকিক তেওঁৰ প্ৰভূ অচূৰীয়া ৰজাই জীৱন্ত ঈশ্বৰক ধিক্কাৰ দিবলৈ পঠাইছিল, কিজানি আপোনাৰ ঈশ্বৰ যিহোৱাই সেই ৰবচাকিৰ আটাই কথা শুনিব, আৰু আপোনাৰ ঈশ্বৰ যিহোৱাই নিজে শুনা কথাৰ নিমিত্তে দণ্ড দিব; এই হেতুকে বৰ্ত্তমানে থকা অৱশিষ্ট ভাগৰ নিমিত্তে আপুনি প্ৰাৰ্থনা উৎসৰ্গ কৰক।
\v 5 এইদৰে হিষ্কিয়া ৰজাৰ দাসবিলাক যিচয়াৰ ওচৰলৈ গ’লত,
\v 6 যিচয়াই তেওঁবিলাকক ক’লে, তোমালোকৰ প্ৰভূক এই কথা কোৱাগৈ, যিহোৱাই এই কথা কৈছে, তুমি যি বাক্য শুনিলা, আৰু যিহৰ দ্বাৰাই অচূৰীয়া দাসবোৰে মোক নিন্দা কৰিলে, সেই সকলো কথালৈ ভয় নকৰিবা।
\v 7 চোৱা, মই তাৰ অন্তৰত এক আত্মা স্থিতি কৰিম; আৰু সি কোনো সম্বাদ শুনি নিজ দেশলৈ ওভটি যাব; পাছে মই তাৰ দেশত তাক তৰোৱালেৰ নিপাত কৰিম।
\p
\v 8 পাছে ৰবচাকিয়ে ওভটি গৈ, অচূৰীয়া ৰজাক লিবনাৰ অহিতে যুদ্ধ কৰা পালে; কিয়নো ৰবচাকিয়ে, তেওঁ লাখীচৰ পৰা গ’ল বুলি বাতৰি পাইছিল।
\v 9 পাছে তেওঁ কুচ দেশৰ তিৰ্হাকা ৰজাৰ বিষয়ে এই কথা শুনিলে, যে, তেওঁ তোমাৰ বিৰুদ্ধে যুদ্ধ কৰিবৰ অৰ্থে ওলাই আহিছে; ইয়াকে শুনি তেওঁ হিষ্কিয়াৰ ওচৰলৈ পুনৰায় দূত পঠাই ক’লে;
\v 10 তোমালোকে যিহূদাৰ হিষ্কিয়া ৰজাক এই কথা কোৱাগৈ, তুমি যি ঈশ্বৰত ভাৰসা কৰিছা, অচূৰীয়া ৰজাৰ হাতত যিৰূচালেমক শোধাই দিয়া নহ’ব বুলি তোমাৰ সেই ঈশ্বৰে তোমাক নুভূলাওক।
\v 11 চোৱা, সকলো দেশ একেবাৰে নষ্ট কৰিবৰ নিমিত্তে অচূৰীয়া ৰজাবিলাকে সেইবোৰত কি কৰিছিল তাক তুমি শুনিবলা পালা; তেন্তে তুমি জানো ৰক্ষা পাবা ?
\v 12 মোৰ ওপৰ পিতৃবিলাকে বিনষ্ট কৰা জাতি যি গোজন, হাৰণ, ৰেচফ, আৰু তলচ্ছাৰত থকা এদনৰ সন্তানবোৰ, সিহঁতৰ দেৱতাবোৰে জানো সিহঁতক ৰক্ষা কৰিছিল ?
\v 13 হমাতৰ ৰজা, অৰ্পদৰ ৰজা, চফৰ্বয়িম নগৰৰ ৰজা, হেনাৰ আৰু ইব্বাৰ ৰজা ক’ত ?
\p
\v 14 পাছে হিষ্কিয়াই দূতবিলাকৰ হাতৰ পৰা পত্ৰখন লৈ পাঠ কৰিলে; আৰু তেওঁ যিহোৱাৰ গৃহলৈ উঠি গৈ, যিহোৱাৰ সন্মুখত তাক মেলি দিলে।
\v 15 আৰু হিষ্কিয়াই যিহোৱাৰ আগত প্ৰাৰ্থনা কৰি ক’লে, হে কৰূব দুটাৰ মাজত বসতি কৰা ইস্ৰায়েলৰ ঈশ্বৰ যিহোৱা, তুমি ঈশ্বৰ, পৃথিবীৰ সকলো ৰাজ্যৰ মাজত কেৱল তুমিয়েই ঈশ্বৰ; তুমি আকাশ-মণ্ডল আৰু পৃথিবী নিৰ্ম্মাণ কৰিলা।
\v 16 হে যিহোৱা, কাণ পালি শুনা, হে যিহোৱা, তোমাৰ চকু মেলি দৃষ্টিপাত কৰা, আৰু জীৱন্ত ঈশ্বৰক ধিক্কাৰ দিবৰ অৰ্থে চনহেৰীবে কৈ পঠোৱা কথা শুনা।
\v 17 হে যিহোৱা, সঁচাকৈ অচূৰীয়া ৰজাবিলাকে জাতিবিলাকক আৰু তেওঁবিলাকৰ দেশ উচ্ছন্ন কৰিলে,
\v 18 আৰু তেওঁলোকৰ দেৱতাবোৰক জুইত পেলালে; কিয়নো সেইবোৰ দেৱতা নহয়, মনুষ্যৰ হাতৰ কাৰ্য্য কাঠ আৰু শিল মাথোন; এই নিমিত্তে তেওঁবিলাকে সেইবোৰ বিনষ্ট কৰিলে।
\v 19 এই হেতুকে, হে আমাৰ ঈশ্বৰ যিহোৱা, মই এতিয়া নিবেদন কৰোঁ, অকল তুমিয়েই যে যিহোৱা, ইয়াক পৃথিবীৰ আটাই ৰাজ্যৰ লোকবিলাকে জানিবৰ নিমিত্তে, তুমি তেওঁৰ হাতৰ পৰা আমাক নিস্তাৰ কৰা।
\p
\v 20 পাছে আমোচৰ পুত্ৰ যিচয়াই হিষ্কিয়াৰ ওচৰলৈ এই কথা কৈ পঠালে, ইস্ৰায়েলৰ ঈশ্বৰ যিহোৱাই এই কথা কৈ কৈছে, তুমি অচূৰৰ চনহেৰীব ৰজাৰ অহিতে মোৰ আগত প্ৰাৰ্থনা কৰিলা; তাক মই শুনিলোঁ।
\v 21 সেই বিষয়ে যিহোৱাই এই কথা কৈছে, কুমাৰী চিয়োন জীয়াৰীয়ে তোমাক হেয়জ্ঞান কৰিছে, আৰু তোমাক হাঁহিছে; যিৰূচালেম জীয়াৰীয়ে তোমাৰ পাছতে মূৰ জোকাৰিছে।
\v 22 তুমি কাক ধিক্কাৰ দিলা ? কাক নিন্দা কৰিলা ? কাৰ বিৰুদ্ধে উচ্ছ-স্বৰেৰে কথা ক’লা, আৰু উৰ্দ্ধদৃষ্টি কৰিলা ? ইস্ৰায়েলৰ পবিত্ৰজনাৰ বিৰুদ্ধেই কৰিলা।
\v 23 তুমি নিজ দূতবোৰৰ দ্বাৰাই প্ৰভূক ধিক্কাৰ দিয়ালা, আৰু ক’লা, মোৰ অধিক ৰথেৰে সৈতে পৰ্ব্বতবোৰৰ টিঙলৈকে, লিবানোনৰ ভিতৰ ভাগলৈকে উঠি গলোঁ; আৰু মই তাৰ ওখ ওখ এৰচ গছবোৰ, আৰু তাৰ উত্তম উত্তম দেৱদাৰু গছবোৰ কাটি পেলাম; আৰু মই তাৰ বহুত দূৰত থকা তাৰ বসতিৰ ঠাইত, তাৰ ফলৱৰ্ত্তী উদ্যানৰ কাঁঠনিত সোমাম।
\v 24 মই খানি খানি অসাধাৰণ জল পান কৰিলোঁ, আৰু মই মোৰ ভৰিৰ তলুৱাৰে মিচৰৰ সকলো সুঁতিবোৰ শুকুৱাম।
\p
\v 25 বহু কালৰে পৰা মই তাক কেনেকৈ স্থিৰ কৰিলোঁ, আৰু প্ৰাচীন কালত মই তাক কেনেকৈ কল্পনা কৰিলোঁ, তাক তুমি জানো শুনা নাই ? তুমি যেন গড়েৰে আবৃত নগৰবোৰ উচ্ছন্ন কৰি ভগ্নৰাশি কৰিব পাৰা, এই অভিপ্ৰায়েৰে মই এতিয়া তাক সিদ্ধ কৰিলোঁ।
\v 26 এই হেতুকে সেইবোৰৰ নিবাসীবিলাক দুৰ্ব্বল আছিল; সিহঁতে অতিশয় ভয় পাই ব্যাকুল হৈছিল; সিহঁত পথাৰৰ তৃণ, কুমলীয়া বন, ঘৰৰ চালত গজা ঘাঁহ, আৰু পকিবলৈ নৌ পাওঁতেই শুকাই যোৱা শস্যৰ নিচিনা হৈছিল।
\v 27 কিন্তু তুমি বহা, তুমি বাহিৰলৈ ভিতৰলৈ অহা-যোৱা কৰা, আৰু মোৰ বিৰুদ্ধে তুমি খং ৰাগ কৰা, এই সকলোকে মই জানিছোঁ।
\v 28 তুমি মোৰ বিৰুদ্ধে খং-ৰাগ কৰাৰ কাৰণে, আৰু তোমাৰ অহংকাৰৰ কথা মোৰ কাণত পৰাৰ কাৰণে, মই তোমাৰ নাকত মোৰ হাঁকুটা, আৰু তোমাৰ মুখত মোৰ লাগাম লগাম, আৰু যি বাটেদি তুমি আহিলা, সেই বাটেদিয়েই তোমাক ওভটাম।
\p
\v 29 আৰু তোমাৰ নিমিত্তে এয়ে এক চিন হ’ব, যে, এই বছৰত নিজে উৎপন্ন শস্য, আৰু দ্বিতীয় বছৰত তাৰ গুৰিৰ পৰা উৎপন্ন হোৱা শস্য তোমালোকে ভোজন কৰিবা; পাছে তোমালোকে তৃতীয় বছৰত কঠীয়া সিচি শস্য দাবা, আৰু দ্ৰাক্ষাবাৰী পাতি তাৰ ফল ভোগ কৰিবা।
\v 30 যিহূদা বংশৰ ৰক্ষা পোৱা অৱশিষ্টলোকে পুনৰায় তললৈ শিপা মেলিব, আৰু ওপৰত গুটি ধৰিব।
\v 31 কিয়নো যিৰূচালেমৰ পৰা অৱশিষ্ট ভাগ, আৰু চিয়োন পৰ্ব্বতৰ পৰা ৰক্ষা পোৱা লোক ওলাই যাব; যিহোৱাৰ মৰ্য্যাদা ৰখা উৎসাহে ইয়াক সিদ্ধ কৰিব।
\v 32 এই হেতুকে অচূৰীয়াৰজাৰ বিষয়ে যিহোৱাই এই কথা কৈছে, তেওঁ এই নগৰলৈ নাহিব, ইয়ালৈ এপাত কাঁড়ো নামাৰিব, ইয়াৰ সন্মুখলৈ ঢাল লৈ নাহিব, আৰু ইয়াৰ বিৰুদ্ধে হাদাম নাবান্ধিব।
\v 33 যিহোৱাই কৈছে, তেওঁ যি বাটেদি আহিল, সেই বাটেদিয়েই ওভটি যাব, এই নগৰলৈ নাহিব;
\v 34 কিয়নো এই নগৰ ৰক্ষা কৰিবলৈ, মই নিজৰ আৰু মোৰ দাস দায়ূদৰ কাৰণে তাৰ ঢালস্বৰূপ হ’ম।
\p
\v 35 পাছে সেই ৰাতিতে যিহোৱাৰ দূতে ওলাই গৈ, অচূৰীয়াহঁতৰ ছাউনিত এক লাখ পঁচাশী হাজাৰ লোক মাৰিলে; তাতে লোকবিলাকে ৰাতিপুৱা উঠি সিহঁত সকলোকে মৰা শৱ হৈ পৰি থকা দেখিলে।
\v 36 এই হেতুকে অচূৰৰ ৰজা চনহেৰীবে ওভটি গুচি গৈ, নীনবিত বাস কৰিলে।
\v 37 পাছে তেওঁ নিষ্ৰোক নামেৰে নিজৰ দেৱতাৰ গৃহত প্ৰণিপাত কৰোঁতে, অদ্ৰম্মেলক আৰু চৰেচৰ নামেৰে তেওঁৰ পুতেক দুজনে তেওঁক তৰোৱালেৰে বধ কৰিলে; আৰু তেওঁলোকে অৰাৰট দেশলৈ পলাই গ’ল। পাছে তেওঁৰ পুত্ৰ এচৰ-হদ্দোন তেওঁৰ পদত ৰজা হ’ল।
\c 20
\s হিষ্কিয়া নৰিয়া পৰি সুস্থ হোৱা। বাবিলৰ পৰা দূত অহা। হিষ্কিয়াৰ মৃত্যু।
\p
\v 1 সেই সময়ত হিষ্কিয়াৰ সাংঘাতিক নৰিয়া হ’লত, আমোচৰ পুত্ৰ যিচয়া ভাববাদীয়ে তেওঁৰ ওচৰলৈ আহি ক’লে, যিহোৱাই এই কথা কৈছে, তুমি তোমাৰ ঘৰৰ বিষয়ে দিহা দিয়া; কিয়নো তোমাৰ মৃত্যু হ’ব, তুমি নিজীবা।
\v 2 তাতে তেওঁ দেৱালৰ ফাললৈ মুখ ঘূৰাই যিহোৱাৰ আগত প্ৰাৰ্থনা কৰি ক’লে,
\v 3 হে যিহোৱা, বিনয় কৰোঁ, মই সত্যভাবে আৰু শুদ্ধ মনেৰে তোমাৰ সাক্ষাতে কেনেকৈ চলি আহিছোঁ, আৰু তোমাৰ দৃষ্টিত কেনে সদাচাৰণ কৰি আহিছোঁ, তাক তুমি এতিয়া সোঁৱৰণ কৰা; এই বুলি হিষ্কিয়াই বৰকৈ কান্দিলে।
\v 4 পাছে যিচয়াই ওলাই গৈ, নগৰৰ মাজ নৌ পাওঁতেই, তেওঁৰ ওচৰলৈ যিহোৱাৰ বাক্য আহিল বোলে,
\v 5 তুমি ওভটি গৈ মোৰ প্ৰজাবিলাকৰ অধিপতি হিষ্কিয়াক কোৱা, তোমাৰ ওপৰ পিতৃ দায়ূদৰ ঈশ্বৰ যিহোৱাই এই কথা কৈছে, মই তোমাৰ প্ৰাৰ্থনা শুনিলোঁ, আৰু তোমাৰ চকুলোত মোৰ দৃষ্টি পৰিল, চোৱা, মই তোমাক সুস্থ কৰিম, তৃতীয় দিনা তুমি যিহোৱাৰ গৃহলৈ উঠি যাবা।
\v 6 মই তোমাৰ আয়ুস পোন্ধৰ বছৰ বঢ়াই দিম; আৰু মই অচূৰীয়া ৰজাৰ হাতৰ পৰা তোমাক আৰু এই নগৰ উদ্ধাৰ কৰিম; আৰু মোৰ নিজৰ ও মোৰ দাস দায়ূদৰ কাৰণে মই এই নগৰৰ ঢাল স্বৰূপ হ’ম।
\v 7 পাছে যিচয়াই ক’লে, ডিমৰু গুটি এলদা আনা; তাতে তেওঁবিলাকে তাকে আনি খহুৰ ওপৰত দিলত, তেওঁ সুস্থ হ’ল।
\p
\v 8 সেই সময়ত হিষ্কিয়াই যিচয়াক ক’লে, যিহোৱাই যে মোক সুস্থ কৰিব, আৰু তৃতীয় দিনা মই যিহোৱাৰ গৃহলৈ উঠি যাম, তাৰ চিন কি ?
\v 9 তাতে যিচয়াই ক’লে, যিহোৱাই যে নিজে কোৱা এই বাক্য সিদ্ধ কৰিব, যিহোৱাৰ পৰা তোমাৰ পক্ষে তাৰ এই চিন হ’ব, ছাঁটো দহ খাপ আগবাঢ়ি যাব লাগে নে, নতুবা দহ খাপ পাছলৈ হুহকি যাব লাগে ?
\v 10 তাতে হিষ্কিয়াই ক’লে, ছাঁটো যে দহ খাপ তললৈ নামি যাব, এইটো সৰু কথা, কিন্তু ছাঁটো দহ খাপ পাছলৈ হুঁহকি যাওক ।
\v 11 তেতিয়া যিচয়া ভাববাদীয়ে যিহোৱাৰ আগত প্ৰাৰ্থনা কৰিলত, আহজৰ খটখটীৰ ওপৰত ছাঁটো যি দহ খাপ নামি গৈছিল, যিহোৱাই সেই দহ খাপ তাক পাছলৈ ওভটালে।
\p
\v 12 সেই সময়ত বলদানৰ পুত্ৰ বৰোদকবলদান নামেৰে বাবিলৰ ৰজাই হিষ্কিয়াৰ ওচৰলৈ এখন পত্ৰ আৰু এটি উপহাৰ পঠালে; কাৰণ হিষ্কিয়া যে নৰিয়া পৰিছিল, তেওঁ তাৰ সম্বাদ পাইছিল।
\v 13 তাতে হিষ্কিয়াই তেওঁবিলাকৰ কথালৈ কাণ দিলে, আৰু নিজৰ বহুমূল্য দ্ৰব্য থকা গোটেই গৃহ, অৰ্থাৎ ৰূপ, সোণ, সুগন্ধি দ্ৰব্য উত্তম তেল আদি নিজৰ ভঁৰালৰ আটাই বস্তু, আৰু নিজৰ গোটেই অস্ত্ৰাগাৰ তেওঁলোকক দেখুৱাই দিলে। হিষ্কিয়াৰ ঘৰত বা তেওঁৰ গোটেই ৰাজ্যত তেওঁ তেওঁবিলাকক নেদেখুওৱা কোনো বস্তু নাছিল।
\v 14 পাছে যিচয়া ভাববাদীয়ে হিষ্কিয়া ৰজাৰ ওচৰলৈ আহি সুধিলে, সেই মানুহবোৰে কি কি কলে ? আৰু তোমাৰ ওচৰলৈ ক’ৰ পৰা আহিল ? তাতে হিষ্কিয়াই ক’লে, তেওঁবিলাক দূৰ দেশ বাবিলৰ পৰা মোৰ ওচৰলৈ আহিল।
\v 15 যিচয়াই সুধিলে, তোমাৰ গৃহত তেওঁবিলাকে কি কি দেখিলে ? তেতিয়া হিষ্কিয়াই ক’লে, মোৰ গৃহত থকা সকলোকে দেখিলে; মোৰ বহুমূল্য দ্ৰব্যৰ মাজত মই তেওঁবিলাকক নেদেখুওৱা কোনো বস্তুৱেই নাই।
\p
\v 16 পাছে যিচয়াই হিষ্কিয়াক ক’লে, যিহোৱাৰ বাক্য শুনা।
\v 17 চোৱা, তোমাৰ গৃহত যি যি আছে, আৰু তোমাৰ পূৰ্ব্ব-পুৰুষবিলাকে সাঁচি থৈ যোৱা যি যি বস্তু আজিলৈকে আছে, সেই সকলোকে বাবিললৈ নিবৰ দিন ওচৰ চাপিছে, সেইবোৰৰ অলপো অৱশিষ্ট নাথাকিব, ইয়াক যিহোৱাই কৈছে।
\v 18 তোমাৰ ঔৰসত যিবিলাক সন্তান জন্মিব, সিবিলাকৰ মাজৰ কেতবিলাকক নিয়া যাব, আৰু সিবিলাক বাবিলৰ ৰাজগৃহত নপুংসক দাস হ’ব।
\v 19 তাতে হিষ্কিয়াই যিচয়াক ক’লে, তুমি যিহোৱাৰ যি বাক্য ক’লা, সেয়ে উত্তম; তেওঁ আৰু ক’লে, যদি মোৰ দিনত মঙ্গল আৰু সত্য হয়, তেন্তে সেয়ে জানো উত্তম নহয় ?
\v 20 হিষ্কিয়াৰ অৱশিষ্ট বৃত্তান্ত, তেওঁৰ সকলো পৰাক্ৰমৰ কথা, তেওঁ পুখুৰী আৰু নলা কৰি নগৰলৈ পানী অনা কথা, এই সকলো জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 21 পাছে হিষ্কিয়া তেওঁৰ ওপৰ পিতৃবিলাকৰ লগত নিদ্ৰিত হ’লত, তেওঁৰ পুত্ৰ মনচি তেওঁৰ পদত ৰজা হ’ল।
\c 21
\s মনচি আৰু আমোনৰ ৰাজত্ব।
\p
\v 1 মনচিয়ে বাৰ বছৰ বয়সত ৰজা হৈ, যিৰূচালেমত পঁচপন্ন বছৰ ৰাজত্ব কৰিলে; তেওঁৰ মাকৰ নাম হেফচীবা আছিল।
\v 2 যিহোৱাই ইস্ৰায়েলৰ সন্তানবিলাকৰ আগৰ পৰা যি জাতিবিলাকক দূৰ কৰিছিল, তেওঁলোকৰ সকলো ঘিণলগীয়া কাৰ্য্যৰ দৰে তেওঁ যিহোৱাৰ সাক্ষাতে কু-আচৰণ কৰিলে।
\v 3 কিয়নো তেওঁৰ পিতৃ হিষ্কিয়াই নষ্ট কৰি ওখ ঠাইবোৰ তেওঁ পুনৰায় সাজিলে; ইস্ৰায়েলৰ আহাব ৰজাই যেনে কৰিছিল, তেনেকৈ তেওঁ বালৰ উদ্দেশ্যে যজ্ঞ-বেদিবোৰ স্থাপন কৰিলে, আৰু এটা আচেৰা মুৰ্ত্তি সাজিলে; আৰু তেওঁ আকাশ-মণ্ডলৰ সকলো বাহিনীবিলাকৰ আগত প্ৰণিপাত কৰিলে, আৰু সেইবোৰক সেৱাপূজা কৰিলে।
\v 4 আৰু যিহোৱাই যি গৃহৰ বিষয়ে কৈছিল, বোলে, মই যিৰূচালেমত মোৰ নাম স্থাপন কৰিম, যিহোৱাৰ সেই গৃহত তেওঁ কেইটামান যজ্ঞ-বেদি নিৰ্ম্মাণ কৰিলে।
\v 5 এইদৰে তেওঁ যিহোৱাৰ গৃহৰ দুয়োখন চোতালত আকাশ মণ্ডলৰ সকলো বাহিনীবিলাকৰ উদ্দেশ্যে যজ্ঞ-বেদি নিৰ্ম্মাণ কৰিলে।
\v 6 আৰু তেওঁ নিজ পুত্ৰটিক অগ্নিৰ মাজেদি গমণ কৰালে, গণকৰ কাৰ্য্য কৰিলে, লক্ষণ চালে, আৰু ভূত পোহা ও গুণমন্ত্ৰ জনাবিলাকক লগালে; যিহোৱাক বেজাৰ দিবৰ অৰ্থে, তেওঁৰ সাক্ষাতে তেওঁ বহু কু-আচৰণ কৰিলে;
\v 7 আৰু তেওঁ নিজে কৰা আচেৰা মুৰ্ত্তিটো গৃহৰ মাজত স্থাপন কৰিলে; সেই গৃহৰ বিষয়ে যিহোৱাই দায়ূদক আৰু তেওঁৰ পুত্ৰ চলোমনক কৈছিল, বোলে, ইস্ৰায়েলৰ সকলো ফৈদৰ মাজৰ পৰা এই যি গৃহ আৰু যিৰূচালেম মই মনোনীত কৰালোঁ, ইয়াত মোৰ নাম চিৰকাললৈকে স্থাপন কৰিম;
\v 8 আৰু মই তেওঁবিলাকক দিয়া সকলো আজ্ঞা, আৰু মোৰ দাস মোচিয়ে তেওঁবিলাকক দিয়া গোটেই ব্যৱস্থা যদি তেওঁবিলাকে পালন কৰে, আৰু সেই অনুসাৰে কাৰ্য্য কৰে, তেন্তে মই তেওঁবিলাকৰ ওপৰ পিতৃবিলাকক দিয়া দেশৰ পৰা তেওঁবিলাকৰ ভৰি লৰচৰ হ’বলৈ নিদিম।
\v 9 তথাপি তেওঁবিলাকে সেই কথা নুশুনিলে; কিন্তু যিহোৱাই ইস্ৰায়েলৰ সন্তানবিলাকৰ আগৰ পৰা যি জাতিবিলাকক উচ্ছন্ন কৰিছিল, তেওঁবিলাকতকৈয়ো অধিক কু-আচৰণ কৰিবলৈ মনচিয়ে তেওঁ বিলাকৰ মতি জন্মালে।
\p
\v 10 যিহোৱাই তেওঁৰ দাস ভাববাদীবিলাকৰ দ্বাৰাই এই কথা ক’লে,
\v 11 যিহূদাৰ ৰজা মনচিয়ে এইবোৰ ঘিণলগীয়া কৰ্ম্ম কৰিছে, আৰু তেওঁৰ পূৰ্ব্বে যি ইমোৰীয়া লোকবিলাক আছিল, তেওঁবিলাকতকৈয়ো অধিক কু-কৰ্ম্ম কৰিছে, আৰু তেওঁৰ মুৰ্ত্তিবোৰৰ দ্বাৰাই যিহূদাকো পাপ কৰাইছে;
\v 12 এই হেতুকে ইস্ৰায়েলৰ ঈশ্বৰ যিহোৱাই এই কথা কৈছে, চোৱা, মই যিৰূচালেম আৰু যিহূদালৈ এনে অমঙ্গল ঘটাম, যে, তাক শুনা লোক সকলোৰে নোম শিয়ৰি উঠিব।
\v 13 মই যিৰূচালেমৰ ওপৰত চমৰিয়াৰ পৰিমাণ-জৰী বিস্তাৰ কৰিম, আৰু আহাবৰ বংশৰ ওলোম সূতা ধৰিম; যেনেকৈ কোনোৱে কাঁহি মচে আৰু মচা হ’লে, তাক উবুৰিয়াই থয়, তেনেকৈ মই যিৰূচালেমক মচি পেলাম।
\v 14 আৰু মোৰ নিজৰ অৱশিষ্ট আধিপত্যৰ ভাগ মই ত্যাগ কৰিম, আৰু তেওঁবিলাকৰ শত্ৰুবোৰৰ হাতত তেওঁবিলাকক শোধাই দিম; তাতে তেওঁবিলাক নিজ সকলো শত্ৰুবোৰলৈ চিকাৰ আৰু লুটদ্ৰব্য স্বৰূপ হ’ব;
\v 15 কিয়নো তেওঁবিলাকে মোৰ সাক্ষাতে কু-আচৰণ কৰিলে, আৰু নিজ ওপৰ পিতৃবিলাক মিচৰ দেশৰ পৰা ওলাই অহা দিনৰে পৰা আজিলৈকে মোক বেজাৰ দি আছে।
\p
\v 16 আৰু মনচিয়ে যিহোৱাৰ সাক্ষাতে কু-আচৰণ কৰি যি পাপৰ দ্বাৰাই যিহূদাক পাপ কৰালে, নিজৰ সেই পাপৰ বাহিৰেও তেওঁ অতিশয় অধিকৰূপে নিৰ্দ্দোষীৰ ৰক্তপাত কৰি, শেষত যিৰূচালেমৰ এক সীমাৰ পৰা আন সীমালৈকে তাক তেজেৰে পৰিপূৰ্ণ কৰিলে।
\v 17 মনচিৰ অৱশিষ্ট বৃত্তান্ত, তেওঁ কৰা সকলো কাৰ্য্য, আৰু তেওঁ কৰা পাপ কৰ্ম্মৰ কথা জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 18 পাছে মনচি তেওঁৰ ওপৰ পিতৃবিলাকৰ লগত নিদ্ৰিত হ’লত, নিজৰ ঘৰৰ বাৰীত অৰ্থাৎ উজ্জাৰ বাৰীত তেওঁক মৈদাম দিয়া হ’ল; আৰু তেওঁৰ পুত্ৰ আমোন তেওঁৰ পদত ৰজা হ’ল।
\p
\v 19 আমোনে বাইশ বছৰ বয়সত ৰজা হৈ, যিৰূচালেমত দুবছৰ ৰাজত্ব কৰিলে; তেওঁৰ মাক যটবা-নিবাসী হাৰূচৰ জীয়েক মচুল্লেমৎ আছিল।
\v 20 তেওঁৰ বাপেক মনচিয়ে কৰা নিচিনাকৈ তেওঁ যিহোৱাৰ সাক্ষাতে কু-আচৰণ কৰিলে।
\v 21 তেওঁ বাপেকে চলা আটাই পথত তেওঁ চলিলে; আৰু তেওঁৰ বাপেকে পূজা কৰা আটাই মুৰ্ত্তিক পূজা কৰিলে; আৰু সেইবোৰৰ আগত প্ৰণিপাত কৰিলে।
\v 22 তেওঁ তেওঁৰ ওপৰ পিতৃবিলাকৰ ঈশ্বৰ যিহোৱাক ত্যাগ কৰিলে, যিহোৱাৰ পথত নচলিলে।
\v 23 পাছে আমোনৰ দাসবোৰে তেওঁৰ বিৰুদ্ধে চক্ৰান্ত কৰি ৰজাক তেওঁৰ গৃহতে বধ কৰিলে।
\v 24 কিন্তু দেশৰ লোকবিলাকে আমোন ৰজাৰ বিৰুদ্ধে চক্ৰান্ত কৰা সকলোকে বধ কৰিলে, আৰু দেশৰ লোকবিলাকে তেওঁৰ পুত্ৰ যোচিয়াক তেওঁৰ পদত ৰজা পাতিলে।
\v 25 আমোনৰ কাৰ্য্যৰ অৱশিষ্ট বৃত্তান্ত যিহূদাৰ ৰজাবিলাকৰ ইতিহাস-পুস্তকখনত জানো লিখা নাই ?
\v 26 পাছে উজ্জাৰ বাৰীত থকা নিজ মৈদামত তেওঁক মৈদাম দিয়া হ’ল; আৰু তেওঁৰ পুত্ৰ যোচিয়া তেওঁৰ পদত ৰজা হ’ল।
\c 22
\s যোচিয়াৰ ৰাজত্ব। মন্দিৰ মেৰামত কৰা। ব্যৱস্থা-পুস্তকখন উলিওৱা।
\p
\v 1 যোচিয়াই আঠ বছৰ বয়সত ৰজা হৈ, যিৰূচালেমত একত্ৰিশ বছৰ ৰাজত্ব কৰিলে; তেওঁৰ মাক বস্কতীয়া অদায়াৰ জীয়েক যিদীদা আছিল।
\v 2 যিহোৱাৰ দৃষ্টিত যি ন্যায়, তেওঁ তাকে কৰিলে; তেওঁ নিজ ওপৰ পিতৃ দায়ূদৰ সকলো পথত চলিলে, তাৰ পৰা সোঁ কি বাওঁফালে নুঘূৰিলে।
\p
\v 3 যোচিয়াৰ ৰাজত্বৰ অষ্টাদশ বছৰত, ৰজাই মচুল্লমৰ নাতি অচলিয়াৰ পুত্ৰ চাফন লিখকক এই কথা কৈ যিহোৱাৰ গৃহলৈ পঠাই দিলে,
\v 4 তুমি হিল্কিয়াৰ প্ৰধান পুৰোহিতৰ ওচৰলৈ গৈ, যিহোৱাৰ গৃহলৈ অনা যি ৰূপ, দুৱৰীবিলাকে তেওঁবিলাকৰ পৰা গোটাই ৰাখিছে, তাক যুগত ৰাখিবলৈ তেওঁক কোৱা;
\v 5 তেওঁবিলাকে যিহোৱাৰ গৃহত নিযুক্ত থকা কাৰ্য্য চলাওঁতাবিলাকৰ হাতত তাক দিয়ক; আৰু তেওঁবিলাকে গৃহৰ ভগ্ন স্থান মেৰামত কৰিবৰ নিমিত্তে, যিহোৱাৰ গৃহত কাম কৰোঁতাবিলাকক তাক দিয়ক,
\v 6 অৰ্থাৎ বাঢ়ৈ, গাঁথক, আৰু ৰাজমিস্ত্ৰিবিলাকক দিয়ক, আৰু গৃহ মেৰামত কৰিবৰ অৰ্থে কাঠ আৰু কটা শিল কিনিবলৈ দিয়ক।
\v 7 তথাপি তেওঁবিলাকৰ হাতত যি ধন দিয়া হ’ল, তেওঁবিলাকে সৈতে তাৰ একো লেখ-বুজ কৰা নহ’ল; কিয়নো তেওঁবিলাকে বিশ্বাসীৰূপে কাৰ্য্য কৰিছিল।
\p
\v 8 পাছে হিল্কিয়া প্ৰধান পুৰোহিতে চাফন লিখকক ক’লে, মই যিহোৱাৰ গৃহত ব্যৱস্থা পুস্তক-খন পালোঁ; আৰু হিল্কিয়াই চাফনক পুস্তকখন দিলত, তেওঁ তাক পাঠ কৰিলে।
\v 9 পাছে চাফন লিখকে ৰজাৰ ওচৰলৈ গৈ এই বাতৰি দিলে, বোলে, আপোনাৰ এই দাসবিলাকে গৃহত পোৱা সকলো ধন চন্দুকৰ পৰা ঢালি, যিহোৱাৰ গৃহত নিযুক্ত থকা কাৰ্য্য চলাওঁতাবিলাকৰ হাতত দিলে।
\v 10 আৰু চাফন লিখকে ৰজাক এই কথাও জনালে, যে হিল্কিয়া পুৰোহিতে মোক এখন পুস্তক দিলে। পাছে চাফনে ৰজাৰ আগত তাক পাঠ কৰিবলৈ ধৰিলে।
\v 11 তেতিয়া ৰজাই সেই ব্যৱস্থা পুস্তকৰ বাক্যবোৰ শুনা মাত্ৰকে নিজৰ কাপোৰ ফালিলে।
\v 12 আৰু ৰজাই হিল্কিয়া পুৰোহিতক, চাফনৰ পুত্ৰ অহীকামক, মীখায়াৰ পুত্ৰ অকবোৰক, চাফন লিখকক, আৰু ৰজাৰ দাস অচায়াক এই আজ্ঞা কৰিলে,
\v 13 তোমালোকে গৈ, মোৰ আৰু লোকবিলাকৰ ও গোটেই যিহূদাৰ নিমিত্তে, পোৱা এই পুস্তকখনৰ বাক্যৰ বিষয়ে যিহোৱাক সোধাগৈ; কিয়নো আমাৰ বিৰুদ্ধে যিহোৱাৰ ক্ৰোধ অতিশয় প্ৰজ্জলিত হৈছে; কাৰণ আমাৰ বিষয়ে লিখা আচাই কথা অনুসাৰে কাৰ্য্য কৰিবলৈ, আমাৰ ওপৰ পিতৃবিলাকে এই পুস্তকখনৰ বাক্যলৈ কাণ নিদিলে।
\p
\v 14 এই কাৰণে হিল্কিয়া পুৰোহিত, অহীকাম, অকবোৰ, চাফন, আৰু অচায়াই হৰ্হচৰ নাতি তিকবাৰ পুত্ৰ বস্ত্ৰ-ভঁৰালী চল্লুমৰ ভাৰ্য্যা হুল্দা ভাববাদিনীৰ ওচৰলৈ গ’ল; (সেই কালত তেওঁ যিৰূচালেমৰ দ্বিতীয় ভাগত নিবাস কৰিছিল); আৰু তেওঁবিলাকে তেওঁৰ লগত কথোপকথন কৰিলে।
\v 15 তেওঁ তেওঁবিলাকক ক’লে, ইস্ৰায়েলৰ ঈশ্বৰ যিহোৱাই এই কথা কৈছে, মোৰ ওচৰলৈ তোমালোকক পঠোৱা জনক কোৱাগৈ,
\v 16 যিহোৱাই এই কথা কৈছে, চোৱা, মই এই ঠাই আৰু ইয়াৰ নিবাসীবিলাকৰ ওপৰত অমঙ্গল ঘটাম, অৰ্থাৎ যিহূদাৰ ৰজাই পাঠ কৰা পুস্তকখনত লিখা সকলো বাক্য ফলিওৱাম;
\v 17 কাৰণ নিজ নিজ হাতেৰে কৰা সকলো কৰ্ম্মৰ দ্বাৰাই, মোক বেজাৰ দিবলৈ, তেওঁবিলাকে মোক ত্যাগ কৰি, ইতৰ দেৱতাবোৰৰ উদ্দেশ্যে ধূপ জ্বলালে; এতেকে এই ঠাইৰ বিৰুদ্ধে মোৰ ক্ৰোধ প্ৰজ্জলিত হ’ব, আৰু তাক নুমুৱা নাযাব।
\v 18 কিন্তু যিহোৱাক সুধিবলৈ তোমালোকক পঠোৱা যিহূদাৰ ৰজাৰ আগত এই কথা ক’বা, ইস্ৰায়েলৰ ঈশ্বৰ যিহোৱাই এই কথা কৈছে, তুমি যি যি বাক্য শুনিলা, সেইবোৰৰ বিষয়ে মোৰ কথা এই,
\v 19 এই ঠাই আৰু ইয়াৰ নিবাসীবিলাক ধ্বংস আৰু শাওৰ বিষয় হ’ব বুলি তেওঁবিলাকৰ অহিতে মই কোৱা বাক্য তুমি শুনামাত্ৰে তোমাৰ মন কোমল কৰিলা, যিহোৱাৰ সাক্ষাতে নিজকে নম্ৰ কৰিলে, আৰু তোমাৰ কাপোৰ ফালি মোৰ আগত ক্ৰন্দন কৰিলা, এই নিমিত্তে যিহোৱাই কৈছে, ময়ো তোমাৰ কথা শুনিলোঁ।
\v 20 এই হেতুকে চোৱা, মই তোমাৰ ওপৰ পিতৃবিলাকৰ লগলৈ মই তোমাক নিম, আৰু শান্তিৰে নিজ মৈদামলৈ তোমাক নিয়া হ’ব, আৰু মই এই ঠাইৰ ওপৰত যিবোৰ অমঙ্গল ঘটাম, সেইবোৰৰ একোকে তোমাৰ চকুৱে নেদেখিব। পাছে তেওঁবিলাকে ওভটি আহি ৰজাক সম্বাদ দিলে।
\c 23
\s ৰজাই দেৱমূৰ্ত্তি আদি গুচুউৱা। নিস্তাৰ-পৰ্ব্ব পালন কৰা।
\p
\v 1 পাছে ৰজাই মানুহ পঠালত, তেওঁলোকে যিহূদাৰ আৰু যিৰূচালেমৰ সকলো বৃদ্ধলোকক তেওঁৰ ওচৰত গোট খুৱালে।
\v 2 তাতে ৰজাই যিহূদাৰ আটাই লোকক, আৰু যিৰূচালেম নিবাসীবিলাক, পুৰোহিতবিলাক, ভাববাদীবিলাক, আৰু সৰু বৰ সমুদায় প্ৰজাক লগত লৈ যিহোৱাৰ গৃহলৈ উঠি গ’ল; আৰু যিহোৱাৰ গৃহত পোৱা নিয়ম পুস্তকখনৰ সকলো বাক্য ৰজাই লোকূবিলাকক পঢ়াই শুনালে।
\v 3 পাছে ৰজাই স্তম্ভটোৰ ওপৰত থিয় হৈ, যিহোৱাৰ পাছত চলিবলৈ, আৰু সকলো মনেৰে ও সকলো প্ৰাণেৰে তেওঁৰ আজ্ঞা, সাক্ষ্য-বাক্য আৰু বিধিবোৰ পালন কৰিবলৈ, আৰু সেই পুস্তকখনত লিখা নিয়মটিৰ বাক্য স্থিৰ কৰিবলৈ যিহোৱাৰ সাক্ষাতে এটি নিয়ম কৰিলে; আৰু সকলো লোকে নিজক সেই নিয়মেৰে বান্ধিলে।
\p
\v 4 আৰু ৰজাই যিহোৱাৰ মন্দিৰৰ পৰা, বালৰ, আচেৰাৰ, আৰু আকাশ-মণ্ডলৰ বাহিনীবিলাকৰ নিমিত্তে সজা সকলো পাত্ৰ বাহিৰ কৰিবলৈ, হিল্কিয়া প্ৰধান পুৰোহিতক, দ্বিতীয় শ্ৰেণীৰ পুৰোহিতবিলাকক, আৰু দুৱৰীবিলাকক, আজ্ঞা কৰিলে; পাছে তেওঁ যিৰূচালেমৰ বাহিৰত, কিদ্ৰোণৰ মুকলি ঠাইত সেইবোৰ পুৰি, সেইবোৰৰ, ভস্ম বৈৎএললৈ লৈ গ’ল।
\v 5 আৰু যিহূদাৰ নগৰবোৰৰ ওখ ঠাইবোৰত, আৰু যিৰূচালেমৰ চাৰিওফালৰ ঠাইবোৰত ধূপ জ্বলাবৰ নিমিত্তে যিহূদাৰ ৰজাবিলাকে নিযুক্ত কৰা মূৰ্ত্তিপূজক পুৰোহিতবোৰক, আৰু বালৰ উদ্দেশ্যে ও সূৰ্য্য, চন্দ্ৰ গ্ৰহ আদি আকাশ-মণ্ডলৰ বাহিনীবিলাকৰ উদ্দেশ্যে ধূপ জ্বলোৱাবোৰক তেওঁ দূৰ কৰিলে,
\v 6 আৰু তেওঁ যিহোৱাৰ গৃহৰ পৰা আচেৰা মুৰ্ত্তিটো বাহিৰ কৰি, যিৰূচালেমৰ বাহিৰলৈ কিদ্ৰোণ জুৰিলৈ নি কিদ্ৰোণ জুৰিৰ কাষত পুৰি পেলালে, আৰু তাক পিহি ধুলি যেন কৰি তাৰ গুড়ি সামান্য লোকবিলাকৰ মৈদামৰ ওপৰত পেলাই দিলে।
\v 7 আৰু যি ঠাইত তিৰোতাবিলাকে আচেৰাৰ নিমিত্তে আঁৰ কাপোৰ বৈছিল, যিহোৱাৰ গৃহৰ মাজত থকা সেই ঠাইৰ নট লোকবোৰৰ ঘৰবোৰ তেওঁ ভাঙি পেলালে।
\v 8 আৰু তেওঁ যিহূদাৰ সকলো নগৰৰ পৰা আটাই পুৰোহিতবিলাকক আনিলে, আৰু গেবাৰ পৰা বেৰ-চেবালৈকে যি যি ঠাইত পুৰোহিতবিলাকে ধূপ জ্বলাইছিল, সেই সকলো ওখ ঠাই অশুচি কৰিলে; আৰু তেওঁ নগৰৰ অধ্যক্ষ যিহোচূৱাৰ দুৱাৰৰ প্ৰবেশস্থানৰ ওচৰৰ ওখ ঠাই, আৰু নগৰৰ দুৱাৰৰ মাজেদি সোমোৱা লোকৰ বাওঁফালে থকা ওখ ঠাই, এই দুই ঠাই ভাঙি পেলালে।
\v 9 তথাপি ওখ ঠাইবোৰৰ পুৰোহিতবিলাকে যিৰূচালেমত থকা যিহোৱাৰ যজ্ঞ-বেদিটোলৈ উঠি নগৈ, কেৱল নিজ ভাইবিলাকৰ মাজত থাকি খমিৰ নিদিয়া পিঠা ভোজন কৰিলে।
\v 10 কোনেও যেন মোলকৰ উদ্দেশ্যে নিজৰ পুতেক বা জীয়েকক অগ্নিৰ মাজেদি গমণ নকৰায়, এইকাৰণে তেওঁ হিন্নোমৰ সন্তানবোৰৰ উপত্যকাত থকা তোফৎ অশুচি কৰিলে।
\v 11 আৰু মন্দিৰৰ ওচৰত থকা নাথনমেলক নামেৰে নপুংসকৰ কোঁঠালিত, যিহোৱাৰ গৃহৰ প্ৰবেশস্থানত যিহূদাৰ ৰজাবিলাকে যি ঘোঁৰাবোৰ সূৰ্য্যৰ উদ্দেশ্যে উৎসৰ্গ কৰি ৰাখিছিল, তেওঁ সেইবোৰ দূৰ কৰিলে, আৰু সূৰ্য্যৰ ৰথবোৰ জুইৰে পুৰিলে।
\v 12 আৰু যিহূদাৰ ৰজাবিলাকে নিৰ্ম্মান কৰা যি যজ্ঞ-বেদিবোৰ আহজৰ ওপৰ কোঁঠালিৰ চালৰ ওপৰত আছিল, আৰু যি যজ্ঞ-বেদিবোৰ যিহোৱাৰ চাল দুখনত মনচিয়ে নিৰ্ম্মান কৰিছিল, ৰজাই সেই সকলো ভাঙি তাৰ পৰা পেলাই গুড়ি কৰিলে; আৰু তাৰ গুড়িবোৰ কিদ্ৰোণ জুৰিত পেলাই দিলে।
\v 13 আৰু ধৰ্ম্মভ্ৰষ্ট পৰ্ব্বতৰ সোঁফালে যিৰূচালেমৰ আগত, চিদোনীয়াবিলাকৰ দেৱী ঘিণলগীয়া অষ্টাৰেতৰ নিমিত্তে, মোৱাবীয়াবিলাকৰ দেৱতা ঘিণলগীয়া কামোচৰ নিমিত্তে, আৰু অম্মোনৰ সন্তান-বিলাকৰ দেৱতা ঘিণলগীয়া মিল্কমৰ নিমিত্তে ইস্ৰায়েলৰ চলোমন ৰজাই যিবোৰ ওখ ঠাই কৰিছিল, ৰজাই সেই সকলোকে অশুচি কৰিলে।
\v 14 তেওঁ স্তম্ভবোৰ ভাঙি, আৰু আচেৰা মুৰ্ত্তিবোৰ কাটি, সেইবোৰৰ ঠাই মনুষ্যৰ অস্থিৰে পৰিপূৰ্ণ কৰিলে।
\p
\v 15 আৰু বৈৎএলত যি যজ্ঞ-বেদি আছিল, আৰু ইস্ৰায়েলক পাপ কৰোঁৱা নবাটৰ পুতেক যাৰবিয়ামে যি ওখ ঠাই নিৰ্ম্মাণ কৰিছিল, সেই যজ্ঞ-বেদিটো আৰু সেই ওখ ঠাইখন তেওঁ ভাঙি পেলালে আৰু সেই ওখ ঠাই জুইৰে পুৰি তাক খুন্দি গুড়ি কৰিলে, আৰু আচেৰা মুৰ্ত্তিটো পুৰিলে।
\v 16 সেই কালত যোচিয়াই মুখ ঘূৰাই, পৰ্ব্বতখনত থকা মৈদামবোৰ দেখা পালে; আৰু তেওঁ মানুহ পঠাই সেই মৈদামবোৰৰ পৰা অস্থিবোৰ উলিয়াই অনালে, আৰু পূৰ্ব্বে ঈশ্বৰৰ যি লোকে এইবোৰ ঘটনাৰ কথা প্ৰচাৰ কৰিছিল, তেওঁ ঘোষণা কৰা যিহোৱাৰ বাক্যৰ দৰে সেই যজ্ঞ-বেদিৰ ওপৰত সেই অস্থিবোৰ পুৰি বেদি অশুচি কৰিলে।
\v 17 পাছে তেওঁ সুধিলে, মই সৌটো কি স্তম্ভ দেখিছোঁ ? তাতে নগৰৰ মানুহবিলাকে তেওঁক ক’লে, ঈশ্বৰৰ যি মানুহে যিহূদাৰ পৰা আহি, বৈৎএলত থকা যজ্ঞ-বেদিটোৰ বিৰুদ্ধে আপুনি কৰা এই বোৰ কৰ্ম্মৰ কথা ঘোষণা কৰিছিল, তেওঁৰে সেইটো মৈদাম।
\v 18 তাতে ৰজাই ক’লে, তেওঁক থাকিবলৈ দিয়া, কোনো মানুহে তেওঁৰ অস্থি নলৰাওক, এই কাৰণে লোকবিলাকে তেওঁৰ, আৰু চমাৰয়াৰ পৰা অহা ভাববাদী এই দুয়োৰো অস্থি ৰাখিলে।
\v 19 আৰু ইস্ৰায়েলৰ ৰজাবিলাকে যিহোৱাক বেজাৰ দিবৰ নিমিত্তে চমৰিয়াৰ নগৰবোৰৰ ওখ ঠাইবোৰত যিবোৰ ঘৰ নিৰ্ম্মাণ কৰিছিল, যোচিয়াই সেই আটাইবোৰ দূৰ কৰিলে, আৰু তেওঁ বৈৎএলত কৰা সকলো কৰ্ম্মৰ দৰেই সেইবোৰলৈকো কৰিলে।
\v 20 আৰু তেওঁ তাত থকা ঠাইবোৰৰ আটাই পুৰোহিতবিলাকক যজ্ঞ-বেদিবোৰৰ ওপৰত বধ কৰি, সেইবোৰৰ ওপৰত মনুষ্যৰ অস্থি পুৰিলে; পাছে তেওঁ যিৰূচালেমলৈ ওভটি আহিল।
\p
\v 21 পাছে ৰজাই সকলো লোকক এই আজ্ঞা কৰিলে, এই নিয়ম পুস্তকখনত লিখাৰ দৰে তোমালোকে তোমালোকৰ ঈশ্বৰ যিহোৱাৰ উদ্দেশ্যে নিস্তাৰ পৰ্ব্ব পালন কৰা।
\v 22 সঁচাকৈ ইস্ৰায়েলক শাসন কৰা বিচাৰকৰ্ত্তাবিলাকৰ সময়ৰ পৰা ইস্ৰায়েলৰ ৰজাবিলাকৰ আৰু যিহূদাৰ ৰজাবিলাকৰ ৰাজত্বৰ সকলো সময়ত, ইয়াৰ নিচিনা নিস্তাৰ পৰ্ব্ব পালন কৰা হোৱা নাই;
\v 23 কিন্তু যোচিয়া ৰজাৰ ৰাজত্বৰ অষ্টাদশ বছৰতেই, যিৰূচালেমত যিহোৱাৰ উদ্দেশ্যে এই নিস্তাৰ পৰ্ব্ব পালন কৰা হ’ল।
\v 24 ইয়াত বাজে, যিহোৱাৰ গৃহত হিস্কিয়া পুৰোহিতে পোৱা পুস্তকখনত লিখা ব্যৱস্থাৰ সকলো বাক্য পালন কৰিবৰ নিমিত্তে, যিহূদা দেশত আৰু যিৰূচালেমত পোৱা আটাই ভূত পোহা আৰু গুণ মন্ত্ৰ জনা লোকক, আৰু গৃহ দেৱতা, প্ৰতিমা আদি আটাই ঘিণলগীয়া বস্তু যোচিয়াই দূৰ কৰিলে।
\v 25 সকলো মন, সকলো প্ৰাণ, আৰু সকলো শক্তিৰে মোচিৰ গোটেই ব্যৱস্থা অনুসাৰে যিহোৱালৈ ঘূৰা তেওঁৰ নিচিনা কোনো ৰজা তেওঁৰ আগেয়ে নাছিল, আৰু তেওঁৰ পাছতো নহ’ল।
\p
\v 26 তথাপি, মনচিয়ে যিবোৰ বিৰক্ত জন্মোৱা কাৰ্য্যৰ দ্বাৰাই যিহোৱাক বিৰক্ত কৰিছিল, সেইবোৰৰ নিমিত্তে যিহূদাৰ বিৰুদ্ধে যিহোৱাৰ য়ি অতিশয় ক্ৰোধ হৈছিল, সেই ক্ৰোধৰ পৰা যিহোৱা নুঘূৰিল।
\v 27 আৰু যিহোৱাই ক’লে, মই মোৰ দৃষ্টিৰ পৰা ইস্ৰায়েলক যেনেকৈ দূৰ কৰিলোঁ, তেনেকৈ যিহূদাকো দূৰ কৰিম; আৰু এই যি যিৰূচালেম নগৰ মই মনোনীত কৰিছিলোঁ, আৰু এই ঠাইত মোৰ নাম থাকিব, এনে কথা এই যি গৃহৰ বিষয়ে মই কৈছিলোঁ, ইয়াকো অগ্ৰাহ্য কৰিম।
\p
\v 28 যোচিয়াৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা জানো যিহূদাৰ ৰজাবিলাকৰ ইতিহাস-পুস্তকখনত লিখা নাই ?
\v 29 তেওঁৰ দিনত মিচৰৰ ফৰৌণ নখো ৰজাই অচূৰীয়া ৰজাৰ বিৰুদ্ধে ফৰাৎ নদীৰ ফালে আহিলত, যোচিয়া ৰজাই তেওঁৰ বিৰুদ্ধে যুদ্ধ যাত্ৰা কৰিলে; তাতে ফৰৌম-নখোৱে তেওঁক দেখাপোৱা মাত্ৰকে মগিদ্দোত তেওঁক বধ কৰিলে।
\v 30 পাচে যোচিয়াৰ দাসবিলাকে তেওঁৰ নৰা শৱ ৰথত তুলি মগিদ্দোৰ পৰা যিৰূচালেমলৈ আনি, তেওঁৰ নিজ মৈদামতে মৈদাম দিলে; পাছে দেশৰ লোকবিলাকে যোচিয়াৰ পুত্ৰ যিহোৱাহজক লৈ অভিষেক কৰি তেওঁৰ পিতৃৰ পদত ৰজা পাতিলে।
\s যিহোৱাহজ, যিহোৱাকীম, আৰু যিহোৱাখীনৰ ৰাজত্ব।
\p
\v 31 যিহোৱাহজে, তেইশ বছৰ বয়সত ৰজা হৈ, যিৰূচালেমত তিনিমাহ ৰাজত্ব কৰিলে; তেওঁৰ মাক লিবনা নিবাসী যিৰিমিয়াৰ জীয়েক হমূতল আছিল।
\v 32 তেওঁ তেওঁৰ ওপৰ পিতৃবিলাকৰ সকলো কাৰ্য্যৰ দৰে যিহোৱাৰ সাক্ষাতে কু-আচৰণ কৰিলে।
\v 33 আৰু তেওঁ যিৰূচালেমত ৰজা হোৱাৰ পাছত, ফৰৌণ-নখোৱে হমাৎ প্ৰদেশত থকা ৰিব্লাত তেওঁক বান্ধি থলে, আৰু দেশৰ ওপৰত এশ কিক্কৰ ৰূপ আৰু এক কিক্কৰ সোণ দণ্ড নিৰূপণ কৰিলে।
\v 34 পাছে ফৰৌণ-নখোৱে যোচিয়াৰ পুত্ৰ ইলিয়াকীমক তেওঁৰ পিতৃ যোচিয়াৰ পদত ৰজা পাতি, তেওঁৰ নাম সলাই যিহোৱাকীম ৰাখিলে; কিন্তু তেওঁ যিহোৱাহজক লৈ গ’ল; তাতে তেওঁ মিচৰ দেশ পাই সেই ঠাইতে মৰিল।
\v 35 পাচে যিহোৱাকীমে সেই ৰূপ আৰু সোণ ফৰৌণক দিলে; কিন্তু ফৰৌণৰ আজ্ঞাৰ দৰে সেই ধন দিবৰ নিমিত্তে, তেওঁ দেশত কৰ নিৰূপণ কৰি দিলে; তেওঁ ফৰৌণ নখোক দিবৰ নিমিত্তে, প্ৰতিজনৰ নিৰূপণৰ দৰে দেশৰ লোকবিলাকৰ পৰা সেই ৰূপ আৰু সোণ আদায় কৰিলে।
\p
\v 36 যিহোৱাকীমে পঁচিশ বছৰ বয়সত ৰজা হৈ, যিৰূচালেমত এঘাৰ বছৰ ৰাজত্ব কৰিলে; তেওঁৰ মাক ৰূমা-নিবাসী পদায়াৰ জীয়েক জবীদা আছিল;
\v 37 তেওঁ তেওঁৰ ওপৰ পিতৃবিলাকৰ সকলো কাৰ্য্যৰ দৰে যিহোৱাৰ সাক্ষাতে কু-আচৰণ কৰিলে।
\c 24
\s চিদিকিয়াৰ ৰাজত্ব। যিৰূচালেম আৰু যিহূদাৰ বিনাশ।
\p
\v 1 তেওঁৰ ৰাজত্বৰ সময়ত বাবিলৰ ৰজা নবুখদনেচৰ আহিলত, যিহোৱাকীম তিনি বছৰলৈকে তেওঁৰ অধীন হৈ থাকি, পাছত ঘূৰি তেওঁৰ বিদ্ৰোহী হ’ল।
\v 2 তেতিয়া যিহোৱাই তেওঁৰ বিৰুদ্ধে কল্দীয়াবিলাকৰ, অৰামীয়াবিলাকৰ, মোৱাবীয়াবিলাকৰ, আৰু অম্মোনৰ সন্তানবিলাকৰ লুট কৰোঁতা সৈন্যদলবোৰক পঠালে; যিহোৱাই তেওঁৰ দাস ভাববাদীবিলাকৰ দ্বাৰাই কোৱা বাক্য অনুসাৰে, যিহূদাক বিনষ্ট কৰিবলৈ তেওঁবিলাকৰ বিৰুদ্ধে তেওঁ সিহঁতক পঠালে।
\v 3 যিহূদাক তেওঁৰ আগৰ পৰা দূৰ হ’বৰ নিমিত্তে সঁচাকৈ যিহোৱাৰ আজ্ঞা অনুসাৰে তেওঁবিলাকৰ অহিতে এই ঘটনা ঘটিল; ইয়াৰ কাৰণ, মনচিৰ সকলো কাৰ্য্য অনুসাৰে হোৱা তেওঁৰ পাপবোৰ,
\v 4 আৰু তেওঁ কৰা নিৰ্দ্দোষীৰ ৰক্তপাত; কিয়নো তেওঁ নিৰ্দ্দোষী লোকবিলাকৰ তেজেৰে যিৰূচালেম পৰিপূৰ্ণ কৰিছিল, সেই কাৰণে যিহোৱাই ক্ষমা কৰিবলৈ অসন্মত হ’ল।
\v 5 যিহোৱাকীমৰ অৱশিষ্ট বৃত্তান্ত, তেওঁৰ সকলো কাৰ্য্যৰ কথা যিহূদাৰ ৰজাবিলাকৰ ইতিহাস-পুস্তকখনত জানো লিখা নাই ?
\v 6 পাছে যিহোৱাকীম তেওঁৰ ওপৰ পিতৃবিলাকৰ লগত নিদ্ৰিত হ’লত, তেওঁৰ পুত্ৰ যিহোৱাখীন তেওঁৰ পদত ৰজা হ’ল।
\v 7 পাছে মিচৰৰ ৰাজ নিজ দেশৰ বাহিৰলৈ আৰু নাহিল; কিয়নো মিচৰৰ জুৰিৰে পৰা ফৰাৎ নদীলৈকে মিচৰীয়া ৰজাৰ যিমান অধিকাৰ আছিল, সেই আটাইকে বাবিলৰ ৰজাই কাঢ়ি ল’লে।
\p
\v 8 যিহোৱাখীনে ওঠৰ বছৰ বয়সত ৰজা হৈ, যিৰূচালেমত তিনি মাহ ৰাজত্ব কৰিলে; তেওঁৰ মাক যিৰূচালেম নিবাসী ইলনাথনৰ জীয়েক নহুস্তা আছিল।
\v 9 তেওঁ তেওঁৰ পিতৃৰ সকলো কাৰ্য্যৰ দৰে যিহোৱাৰ সাক্ষাতে কু-আচৰণ কৰিলে।
\p
\v 10 সেই সময়ত বাবিলৰ ৰজা নবুখদনেচৰৰ দাসবিলাক যিৰূচালেমৰ বিৰুদ্ধে অহাত, নগৰ অৱৰোধ কৰা হ’ল।
\v 11 আৰু তেওঁৰ দাসবিলাকে নগৰ অৱৰোধ কৰা সময়ত, বাবিলৰ নবুখদনেচৰ ৰজা নগৰলৈ আহিল।
\v 12 তেতিয়া যিহূদাৰ ৰজা যিহোৱাখীন, তেওঁৰ মাক, তেওঁৰ দাসবিলাক, প্ৰধানলোক বিলাক, আৰু নপুংসকবিলাক, বাবিলৰ ৰজাৰ ওচৰলৈ ওলাই গ’ল; তাতে বাবিলৰ ৰজাই তেওঁৰ ৰাজত্বৰ অষ্টম বছৰত তেওঁক ধৰিলে।
\v 13 আৰু যিহোৱাৰ বাক্য অনুসাৰে, তেওঁ তাৰ পৰা যিহোৱাৰ গৃহৰ ভঁৰালৰ আৰু ৰাজগৃহৰ ভঁৰালৰ সকলো বস্তু লৈ গ’ল, আৰু ইস্ৰায়েলৰ ৰজা চলোমনে যিহোৱাৰ গৃহত নিৰ্ম্মান কৰা আটাই পাত্ৰৰ সোণ তেওঁ কাটি লৈ গ’ল।
\v 14 আৰু তেওঁ আটাই প্ৰধান লোক, সকলো বলৱান বীৰপুৰুষ, আৰু শিল্পকৰ ও মিস্ত্ৰিবিলাক বন্দী কৰি লৈ গ’ল; এইদৰে তেওঁ যিৰূচালেমৰ আটাই লোক অৰ্থাৎ দহ হাজাৰ মানুহ লৈ গ’ল; দেশৰ দৰিদ্ৰ লোকৰ বাহিৰে কোনো নাথাকিল।
\v 15 তেওঁ যিহোৱাখীনক বাবিললৈ লৈ গ’ল; আৰু তেওঁৰ ৰাজমাওক, ৰজাৰ ভাৰ্য্যাবিলাকক, নপুংসকবিলাকক, আৰু দেশৰ প্ৰধান লোকবিলাকক, যিৰূচালেমৰ পৰা বাবিললৈ বন্দী কৰি লৈ গ’ল।
\v 16 আৰু বাবিলৰ ৰজাই সকলো পৰাক্ৰমী লোকক অৰ্থাৎ সাতহাজাৰ লোকক, আৰু এক হাজাৰ শিল্পকৰ ও মিস্ত্ৰি বাবিললৈ বন্দী কৰি লৈ গ’ল, ইবিলাক সকলোৱেই যুদ্ধ কৰিব পৰা বলৱান লোক আছিল।
\v 17 আৰু বাবিলৰ ৰজাই যিহোৱাখীনৰ দদায়েক মত্তনীয়াক তেওঁৰ পদত ৰজা পাতিলে, আৰু তেওঁৰ নাম সলাই চিদিকিয়া ৰাখিলে।
\v 18 চিদিকিয়াই একৈশ বছৰ বয়সত ৰজা হৈ, যিৰূচালেমত এঘাৰ বছৰ ৰাজত্ব কৰিলে; তেওঁৰ মাকৰ নাম লিবনা নিবাসী যিৰিমিয়াৰ জীয়েক হমূতল আছিল।
\v 19 যিহোনাকীমৰ সকলো কাৰ্য্য অনুসাৰে তেওঁ যিহোৱাৰ সাক্ষাতে কু-আচৰণ কৰিলে;
\v 20 কিয়নো যিৰূচালেম আৰু যিহূদাৰ লোকবিলাকক তেওঁ নিজৰ সন্মুখৰ পৰা দূৰ নকৰিলেমানে, যিহোৱাৰ ক্ৰোধৰ কাৰণে তেওঁবিলাকলৈ দুৰ্ঘটনা ঘটিল; আৰু চিদিকিয়াই বাবিলৰ ৰজাৰ বিৰুদ্ধে বিদ্ৰোহ আচৰণ কৰিলে।
\c 25
\p
\v 1 পাছে তেওঁৰ ৰাজত্বৰ নৱম বছৰৰ, দশম মাহৰ দশম দিনা, বাবিলৰ ৰজা নবুখদনেচৰ আৰু তেওঁৰ সকলো সৈন্যসামন্তই যিৰূচালেমৰ বিৰুদ্ধে আহি তাৰ বিৰুদ্ধে ছাউনি পাতিলে,আৰু তাৰ অহিতে চাৰিওফালে কোঠ সাজিলে।
\v 2 এইদৰে চিদিকিয়াৰ ৰাজত্বৰ একাদশ বছৰলৈকে নগৰখন অৱৰোধ কৰা আছিল।
\v 3 পাছে চতুৰ্থ মাহৰ নৱম দিনা নগৰত আকাল অতিশয় টান হোৱাত, দেশৰ লোকবিলাকৰ নিমিত্তে খোৱা বস্তু একোৱেই নাথাকিল।
\v 4 সেই সময়ত নগৰৰ গড়ৰ কোনো এক ঠাই ভাঙা হ’লত, সকলো যুদ্ধাৰু লোক ৰজাৰ উদ্যানৰ ওচৰত থকা গড় দুটাৰ মাজৰ দুৱাৰখনৰ বাটেদি পলাল, (তেতিয়া কলদীয়াবিলাক নগৰৰ বিৰুদ্ধে চাৰিওফালে আছিল) আৰু ৰজা অৰাবাৰ বাটেদি গ’ল।
\v 5 কিন্তু কল্দিয়াবিলাকৰ সৈন্যসামন্তই ৰজাৰ পাছত খেদি গৈ যিৰীহোৰ সমথলত তেওঁক লগ ধৰিলে; তেতিয়া তেওঁৰ সকলো সৈন্যসামন্ত তেওঁৰ ওচৰৰ পৰা ছিন্ন-ভিন্ন হৈ গ’ল।
\v 6 পাছে সিহঁতে ৰজাক ধৰি ৰিব্লালৈ বাবিলৰ ৰজাৰ ওচৰলৈ নিলে; তাতে সিহঁতে তেওঁলৈ দণ্ডাজ্ঞা কৰিলে।
\v 7 সিহঁতে চিদিকিয়াৰ পুতেকবিলাকক তেওঁৰ চকুৰ আগতে বধ কৰিলে, আৰু চিদিকিয়াৰ চকু কাঢ়ি তেওঁক শিকলিৰে বান্ধি বাবিললৈ লৈ গ’ল।
\p
\v 8 পাছে পঞ্চম মাহৰ সপ্তম দিনা, বাবিলৰ ৰজা নবুখদনেচৰৰ ৰাজত্বৰ ঊনৈশ বছৰৰ বছৰি, বাবিলৰ ৰজাৰ দাস নবুজৰদান নামেৰে ৰক্ষক-সেনাপতিয়ে যিৰূচালেমলৈ আহি,
\v 9 যিহোৱাৰ গৃহটি আৰু ৰাজগৃহটি পুৰিলে, আৰু যিৰূচালেমৰ সকলো ঘৰ বিশেষকৈ প্ৰত্যেক ডাঙৰ ঘৰ জুই দি পুৰিলে।
\v 10 আৰু সেই ৰক্ষক-সেনাপতিৰ লগত অহা কলদীয়াবিলাকৰ সকলো সৈন্যসামন্তই যিৰূচালেমৰ চাৰিওফালে গড়বোৰ ভাঙি পেলালে।
\v 11 আৰু নবুজৰদান ৰক্ষক-সেনাপতিয়ে নগৰৰ বাকী থকা লোকবিলাকক, আৰু বাবিলৰ ৰজাৰ ফলীয়া হ’বলৈ পলাই যোৱাবিলাকক আৰু অৱশিষ্ট লোকবিলাকক বন্দী কৰি লৈ গ’ল।
\v 12 কিন্তু দ্ৰাক্ষা আপডাল কৰোঁতা আৰু খেতিয়ক হ’বলৈ, ৰক্ষক-সেনাপতিয়ে দেশৰ কেতবিলাক দুখীয়া মানুহ এৰি গ’ল।
\p
\v 13 আৰু যিহোৱাৰ গৃহৰ পিতলৰ স্তম্ভ দুটা, আৰু যিহোৱাৰ গৃহৰ আধাৰবোৰ ও পিতলৰ সমুদ্ৰ-পাত্ৰটো কলদীয়াবিলাকে ডোখৰ ডোখৰকৈ ভাঙি সেইবোৰৰ আটাইবোৰ পিতল বাবিললৈ লৈ গ’ল।
\v 14 আৰু ছাই পেলোৱা পাত্ৰ, ছাই উলিওৱা হেতা, কটাৰী, পিয়লা আদিকৰি পৰিচৰ্য্যা কৰ্ম্ম কৰা পিতলৰ আটাই বস্তু সিহঁতে লৈ গ’ল।
\v 15 আৰু আঙঠা ধৰা, তেজ পেলোৱা পাত্ৰ, সোণৰ পাত্ৰৰ সোণ, আৰু ৰূপৰ পাত্ৰৰ ৰূপ, ৰক্ষক-সেনাপতিয়ে লৈ গ’ল।
\v 16 আৰু চলোমনে যিহোৱাৰ গৃহৰ নিমিত্তে সেই যি দুটা স্তম্ভ, এটা সমুদ্ৰ-পাত্ৰ, আৰু আধাৰবোৰ সজাইছিল, সেই সকলো বস্তুৰ পিতল অপৰিমিত আছিল।
\v 17 প্ৰথম স্তম্ভটো ওখই ওঠৰ হাত, তাৰ ওপৰৰ পিতলৰ এটা মাথলা আছিল; সেই মাথলাৰ ওখই তিনি হাত আৰু তাত চাৰিওফালে জালী-কটা আৰু ডালিম আছিল; সেই আটাইবোৰ পিতলৰ। আৰু জালী-কটাই সৈতে দ্বিতীয় স্তম্ভটোও সেই প্ৰকাৰৰ।
\v 18 পাছে ৰক্ষক-সেনাপতিয়ে প্ৰধান পুৰোহিত চৰায়াক, আৰু দ্বিতীয় পুৰোহিত চফনিয়াক, আৰু তিনিজন দুৱৰীক ধৰিলে;
\v 19 আৰু নগৰৰ লোকবিলাকৰ মাজৰ, যুদ্ধাৰুবিলাকৰ ওপৰত নিযুক্ত এজন অধ্যক্ষক, নগৰত পোৱা ৰাজ-সভাসদসকলৰ পাঁচজন মানুহক, দেশৰ প্ৰজাবিলাকৰ সৈন্যৰ নাম ভৰ্ত্তি কৰোঁতা প্ৰধান সেনাপতিৰ লিখক জনক, আৰু নগৰত পোৱা দেশৰ প্ৰজাবিলাকৰ ষাঠিজন মানুহক ধৰিলে।
\v 20 আৰু নবুজৰদান ৰক্ষক-সেনাপতিয়ে তেওঁবিলাকক ৰিব্লালৈ বাবিলৰ ৰজাৰ গুৰিলৈ লৈ গ’ল।
\v 21 পাছে বাবিলৰ ৰজাই হমাৎ দেশৰ ৰিব্লাত তেওঁবিলাকক আঘাত কৰাই বধ কৰিলে। এইদৰে যিহূদাক নিজ দেশৰ পৰা দেশান্তৰ কৰা হ’ল।
\p
\v 22 যিহূদা দেশত অৱশিষ্ট থকা যি লোকবিলাকক বাবিলৰ ৰজা নবুখদনেচৰে ৰাখি গৈছিল, তেওঁবিলাকৰ ওপৰত চাফনৰ নাতি অহীকামৰ পুত্ৰ গদলিয়াক তেওঁ শাসনকৰ্ত্তা নিযুক্ত কৰিলে।
\v 23 পাছে যেতিয়া বাবিলৰ ৰজাই গদলিয়াক শাসনকৰ্ত্তা পতা কথা, নিজ নিজ লোকবিলাকে সৈতে আটাই সেনাপতিবিলাকে শুনিলে, তেতিয়া তেওঁবিলাকে অৰ্থাৎ নথনিয়াৰ পুত্ৰ ইশ্মায়েল, কাৰেহৰ পুত্ৰ যোহানন, নটোফাতীয়া তনহূমতৰ পুত্ৰ চৰায়া, আৰু মাখাতীয়াৰ পুত্ৰ যাজনিয়া, তেওঁবিলাকৰ নিজ নিজ লোকবিলাকে সৈতে মিস্পালৈ গদলিয়াৰ ওচৰলৈ আহিল।
\v 24 পাছে গদলিয়াই তেওঁবিলাক আৰু তেওঁবিলাকৰ মানুহবিলাকৰ আগত শপত খাই ক’লে, তোমালোকে কলদীয়াবিলাকলৈ ভয় নকৰিবা, দেশত বাস কৰি বাবিলৰ ৰজাৰ অধীন হোৱা, তাতে তোমালোকৰ মঙ্গল হ’ব।
\v 25 কিন্তু সপ্তম মাহত, ৰাজ বংশীয় ইলীচামাৰ নাতি নথনিয়াৰ পুতেক ইশ্মায়েলে দহ জন মানুহ লগত লৈ আহি, গদলিয়াক, আৰু যি যিহূদী লোক ও কলদীয়াবিলাক তেওঁৰ লগত মিস্পাত আছিল, তেওঁবিলাকক প্ৰহাৰ কৰি বধ কৰিলে।
\v 26 পাছে সৰু বৰ সকলো লোক আৰু সেনাপতিবিলাক উঠি মিচৰলৈ গ’ল; কিয়নো তেওঁবিলাকে কলদীয়াবিলাকলৈ ভয় কৰিলে।
\p
\v 27 পাছে যিহূদাৰ ৰজা যিহোৱাখীনৰ বন্দী অৱস্থাৰ সাতত্ৰিশ বছৰৰ বছৰি, দ্বাদশ মাহৰ সাতাইশ দিনৰ দিনা, বাবিলৰ ইবীল-মৰোদক ৰজাই যি বছৰত ৰাজত্ব কৰিবলৈ আৰম্ভ কৰিলে, সেই বছৰত তেওঁ বন্দীশালৰ পৰা যিহূদাৰ ৰজা যিহোখীনৰ মূৰ দাঙিলে;
\v 28 আৰু তেওঁক মৰমৰ কথা ক’লে, আৰু বাবিলত তেওঁৰ লগত থকা ৰজাবিলাকৰ আসনতকৈ তেওঁৰ আসন ওখত স্থাপন কৰিলে।
\v 29 আৰু তেওঁ তেওঁৰ বন্দীশালৰ কাপোৰ সলালে, আৰু তেওঁ জীয়াই থকা কালত ৰজাৰ আগত সদায় ভোজন কৰিলে।
\v 30 আৰু তেওঁৰ খোৰাকৰ বিষয়ে হ’লে, তেওঁ জীয়াই থকা কালত, ৰজাৰ আজ্ঞাৰে এক এক দিনৰ উপযুক্ত খাদ্য দ্ৰব্য প্ৰতিদিনে তেওঁক দিয়া হৈছিল।
