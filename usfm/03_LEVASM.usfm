\id LEV
\ide UTF-8
\rem Copyright Information: Creative Commons Attribution-ShareAlike 4.0 License
\h লেবীয় পুস্তক
\toc1 লেবীয় পুস্তক
\toc2 লেবীয় পুস্তক
\mt1 Leviticus
\mt1 লেবীয় পুস্তক
\c 1
\s হোম বলিৰ নিয়ম
\p
\v 1 পাছে যিহোৱাই মোচিক মাতি, সাক্ষাৎ কৰা তম্বুৰ পৰা তেওঁ এই কথা ক’লে,
\v 2 তুমি ইস্ৰায়েলৰ সন্তানবিলাকক এই কথা কোৱা, তোমালোকৰ মাজৰ কোনোৱে যদি যিহোৱাৰ উদ্দেশ্যে উপহাৰ উৎসৰ্গ কৰে, তেন্তে সেয়ে গৰু আৰু মেৰৰ বা ছাগৰ পৰা অনা পশু হ’ব লাগিব।
\p
\v 3 যদি তাৰ উপহাৰ গৰুৰ জাকৰ পৰা অনা হোম বলি হয়, তেন্তে সি নিঘুণ মতা গৰু উৎসৰ্গ কৰিব; যিহোৱাৰ আগত, সি গ্ৰাহ্য হবৰ নিমিত্তে, সাক্ষাৎ কৰা তম্বুৰ দুৱাৰ মুখত তাক উৎসৰ্গ কৰিব।
\v 4 পাছে সি হোম-বলিৰ মুৰত হাত দিব; তাতে সেই বলি তাৰ প্ৰায়চিত্তৰ অৰ্থে তাৰ পক্ষে গ্ৰাহ্য হব।
\v 5 আৰু যিহোৱাৰ সন্মুখত সেই দমৰা গৰুটো কটা হব; তেতিয়া হাৰোণ পুত্ৰ পুৰোহিত বিলাকে তাৰ তেজ আনি, সাক্ষাৎ কৰা তম্বুৰ দুৱাৰৰ সন্মুখত থকা যজ্ঞ-বেদিত চাৰিওফালে সেই তেজ ছটিয়াই দিব।
\v 6 পাছে সেই বলিৰ ছাল বখলিয়াই তাক খণ্ড খণ্ড কৰা হব।
\v 7 আৰু হাৰোণ পুৰোহিতৰ পুত্ৰ বিলাকে বেদিৰ ওপৰত জুই ৰাখিব, আৰু জুইৰ ওপৰত কাঠ জাপি দিব।
\v 8 আৰু হাৰোণৰ পুত্ৰ পুৰোহিত বিলাকে সেই বেদিৰ ওপৰত থকা জুই আৰু কাঠৰ ওপৰত সেই খণ্ডবোৰ, মুৰ, আৰু তেল ঠিক মতে ৰাখিব।
\v 9 কিন্তু তাৰ নাড়ী-ভুৰু আৰু ঠেং পানীত ধুব লাগিব; পাছে পুৰোহিতে বেদিৰ ওপৰত সেই সকলোকে দগ্ধ কৰিব; সেয়ে হোম-বলি, যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\p
\v 10 আৰু যদি তাৰ উপহাৰ মেৰ বা ছাগৰ জাকৰ পৰা অনা হোম-বলি হয়, তেন্তে সি নিঘুণ মতা পশু উৎসৰ্গ কৰিব।
\v 11 আৰু যজ্ঞ-বেদিৰ কাষত উত্তৰফালে যিহোৱাৰ সন্মূখত তাক কটা হব; তেতিয়া হাৰোণৰ পুত্ৰ পুৰোহিত বিলাকে বেদিত চাৰিওফালে তাৰ তেজ ছটিয়াব।
\v 12 পাছে তাক খণ্ড খণ্ড কৰা হব; আৰু পুৰোহিতে, মুৰ আৰু তেলেৰে সৈতে তাক বেদিৰ ওপৰত থকা জুই আৰু কাঠৰ ওপৰত ঠিকমতে ৰাখিব।
\v 13 কিন্তু তাৰ নাড়ী আৰু ভুৰু আৰু ঠেং পানী ধুব লাগিব; পাছে পুৰোহিতে সেই সকলো উৎসৰ্গ কৰি, বেদিৰ ওপৰত দগ্ধ কৰিব; সেয়ে হোম-বলি, যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\p
\v 14 আৰু যদি যিহোৱাৰ উদ্দেশ্যে দিয়া তাৰ উপহাৰ পক্ষীবোৰৰ মাজৰ পৰা অনা হোম-বলি হয়, তেন্তে তেওঁ কপৌবোৰৰ বা পাৰ পোৱালি বোৰৰ মাজৰ পৰা নিজ উপহাৰ উৎসৰ্গ কৰিব।
\v 15 পাছে পুৰোহিতে তাক বেদিৰ ওপৰলৈ আনি, মুচৰি মুৰটো চিঙি বেদিত দগ্ধ কৰিব; আৰু তাৰ তেজ বেদিৰ গাত টুপিওয়াই টুপিওয়াই দিব লাগিব।
\v 16 পাছে তাৰ পাখীবোৰ আৰু আমঠুটো লৈ, বেদিৰ কাষত পূবফালে ছাঁই পেলোৱা ঠাইত পেলাই দিব লাগিব।
\v 17 পাছে পুৰোহিতে তাৰ ডেউকাজোৰা কাটিব, কিন্তু নিচেইকৈ নেৰুৱাব, আৰু বেদিত, জুই আৰু কাঠৰ ওপৰত তাক দগ্ধ কৰিব; সেয়ে হোম-বলি, যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\s ভক্ষ্য নৈবেদ্যৰ নিয়ম
\c 2
\p
\v 1 আৰু কোনোৱে যেতিয়া যিহোৱাৰ উদ্দেশ্যে ভক্ষ্য নৈবেদ্য উৎসৰ্গ কৰে, তেতিয়া মিহি আটাগুড়ি তাৰ উপহাৰ হব; আৰু তেওঁ তাৰ তেল ঢালি তাৰ ওপৰত কুন্দুৰু দিব,
\v 2 আৰু তাৰ হাৰোণৰ পুত্ৰ পুৰোহিতবিলাকৰ ওচৰলৈ আনিব; পাছে পুৰোহিতবিলাকৰ এজনে তাৰ পৰা এমুঠি মিহি আটাগুড়ি, এচলু তেল, আৰু আটাইখিনি কুন্দুৰু লৈ, তাৰ স্মৰণাৰ্থক অংশ বুলি তাক বেদিৰ ওপৰত দগ্ধ কৰিব; সেয়ে যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\v 3 সেই ভক্ষ্য নৈবেদ্যৰ বাকীখিনি হাৰোণৰ আৰু তেওঁৰ পুত্ৰবিলাকৰ নিমিত্তে হব; যিহোৱাৰ অগ্নিকৃত উপহাৰ বোৰৰ মাজত সেয়ে অতি পবিত্ৰ।
\p
\v 4 আৰু যেতিয়া তুমি তন্দুৰত তাও দিয়া ভক্ষ্য নৈবেদ্য উপহাৰ স্বৰূপে উৎসৰ্গ কৰিবা, তেতিয়া তেল মিহলোৱা মিহি আটাগুড়িৰে কৰা খমিৰ নিদিয়া বিন্ধা থকা কেইটামান পিঠা, বা তেল ঢলা খমিৰ নিদিয়া কেইটামান পাতল চকলীয়া পিঠা দিব লাগিব।
\v 5 আৰু যদি তাৱাত তাও দিয়া ভক্ষ্য নৈবেদ্য তোমাৰ উপহাৰ হয়, তেন্তে খমীৰ নিদিয়া তেল মিহলোৱা মিহি আটাগুড়িৰে কৰা পিঠা হব।
\v 6 তুমি তাক ডোখৰ ডোখৰ কৰি, তাৰ ওপৰত তেল ঢালিবা; সেয়ে ভক্ষ্য নৈবেদ্য।
\v 7 আৰু যদি কেৰাহিত ভজা ভক্ষ্য নৈবেদ্য তোমাৰ উপহাৰ হয়, তেন্তে তেলত ভাজি মিহি আটাগুড়িৰে কৰিব লাগিব।
\v 8 এইবোৰ নিয়মৰ কোনো নিয়মৰে যুগুত কৰা ভক্ষ্য নৈবেদ্য তুমি যিহোৱাৰ উদ্দেশ্যে আনিবা; আৰু তাক পুৰোহিতক দিয়া হব।
\v 9 তাতে তেওঁ তাক বেদিৰ ওচৰলৈ আনিব; আৰু পুৰোহিতে সেই নৈবেদ্যৰ স্মৰণাৰ্থক অংশ লৈ বেদিত দগ্ধ কৰিব; সেয়ে যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\v 10 আৰু সেই নৈবেদ্যৰ বাকীখিনি হাৰোণৰ আৰু তেওঁৰ পুত্ৰবিলাকৰ হব; যিহোৱাৰ অগ্নিকৃত উপহাৰবোৰৰ মাজত সেয়ে অতি পবিত্ৰ।
\p
\v 11 তোমালোকে যিহোৱাৰ উদ্দেশ্যে যি কোনো ভক্ষ্য নৈবেদ্য উৎসৰ্গ কৰিবা, তাক খমীৰেৰে যুগুত কৰা হব নালাগে; কিয়নো খমীৰ বা মৌ ইয়াৰ একোকে যিহোৱাৰ উদ্দেশ্যে অগ্নিকৃত উপহাৰ স্বৰূপে তোমালোকে দগ্ধ নকৰিবা।
\v 12 তোমালোকে প্ৰথম ফলৰ উপহাৰ বুলি তাক যিহোৱাৰ উদ্দেশ্যে উৎসৰ্গ কৰিব পাৰা; কিন্তু সুঘ্ৰাণৰ অৰ্থে বেদিৰ ওপৰত তাক তোলা নাযাব।
\v 13 আৰু তুমি নিজ ভক্ষ্য নৈবেদ্যৰ প্ৰত্যেক উপহাৰত লোণ সানিবা; তুমি নিজ ভক্ষ্য নৈবেদ্যত, নিজ ঈশ্বৰৰ নিয়মটিৰ চিন যি লোণ, তাক দিবলৈ ত্ৰূতি নকৰিবা; তোমাৰ সকলো উপহাৰ লোণে সৈতে উৎসৰ্গ কৰিবা।
\p
\v 14 আৰু যদি তুমি যিহোৱাৰ উদ্দেশ্যে শস্যৰ প্ৰথম ফলৰ নৈবেদ্য স্বৰূপে জুইত পোৰা থোক, অৰ্থাৎ মোহাৰি উলিওৱা শস্যৰ নতুন গুটি উৎসৰ্গ কৰিবা।
\v 15 আৰু তাৰ ওপৰত তেল আৰু কুন্দুৰু দিবা; সেয়ে ভক্ষ্য নৈবেদ্য।
\v 16 পাছে পুৰোহিতে তাৰ স্মৰণাৰ্থক অংশ বুলি কিছু মোহৰা শস্য, কিছু তেল, আৰু আটাইখিনি কুন্দুৰু দগ্ধ কৰিব; সেয়ে যিহোৱাৰ উদ্দেশ্যে অগ্নিতকৃত উপহাৰ।
\s মঙ্গলাৰ্থক বলিৰ নিয়ম
\c 3
\p
\v 1 যদি কোনো মানুহৰ উপহাৰ মঙ্গলাৰ্থক বলি হয়, তেন্তে গৰুৰ জাকৰ মতা বা মাইকী উৎসৰ্গ কৰিলে, তেওঁ যিহোৱাৰ সন্মুখত নিঘুণ পশু উৎসৰ্গ কৰিব।
\v 2 পাছে তেওঁ নিজ উপহাৰৰ মুৰত হাত দি, সাক্ষাৎ কৰা তম্বুৰ দুৱাৰ-মুখত তাক কাটিব; তেতিয়া হাৰোণৰ পুত্ৰ পুৰোহিতবিলাকে তাৰ তেজ বেদিত চাৰিওফালে ছটিয়াই দিব।
\v 3 পাছে তেওঁ সেই মঙ্গলাৰ্থক বসিৰ পৰা যিহোৱাৰ উদ্দেশ্যে অগ্নিকৃত উপহাৰ স্বৰূপে তাৰ নাড়ি-ভুৰু ঢকা তেল,
\v 4 নাড়ীতে লাগি থকা আটাই তেল, ঘিলা দুটা, আৰু কলিজাৰ ওচৰত থকা তেলীয়া ভাগ উৎসৰ্গ কৰিব; সেই ভাগ ঘিলালৈকে এৰুৱাই লব।
\v 5 তেতিয়া হৰোণৰ পুত্ৰবিলাকে বেদিত, জুই, কাঠ, আৰু হোমৰ ওপৰত তাক দগ্ধ কৰিব; সেয়ে যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ।
\p
\v 6 আৰু যদি তেওঁ যিহোৱাৰ উদ্দেশ্যে মঙ্গলাৰ্থক বলিৰ উপহাৰ মেৰ আৰু ছাগৰ জাকৰ পৰা দিয়ে, তেন্তে তেওঁ নিঘুণ মতা বা মাইকী পশু উৎসৰ্গ কৰিব।
\v 7 নিজ উপহাৰৰ অৰ্থে যদি তেওঁ মেৰ পোৱালি উৎসৰ্গ কৰে, তেন্তে তেওঁ তাক যিহোৱাৰ সন্মূখলৈ আনি,
\v 8 নিজ উপহাৰৰ মুৰত, হাত দি, সাক্ষাৎ কৰা তম্বুৰ সন্মুখত তাক কাটিব; তেতিয়া হাৰোণৰ পুত্ৰবিলাকে বেদিত চাৰিওফালে তাৰ তেজ ছটিয়াই দিব।
\v 9 পাছে তেওঁ সেই মঙ্গলাৰ্থক বলিৰ পৰা যিহোৱাৰ উদ্দেশ্যে অগ্নিকৃত উপহাৰ স্বৰূপে তাৰ তেল, গোটেইডাল নেগুৰ, (সেই নেগুৰ ৰাজহাড়ৰ ওচৰৰ পৰা এৰুৱাই লব) নাড়ী-ভুৰু ঢকা তেল, আৰু নাড়ীত লাগি থকা আটাই তেল,
\v 10 ঘিলা দুটা, আৰু কিনাৰত লাগি থকা তাৰ ওপৰৰ তেল, আৰু কলিজাৰ ওচৰত থকা তাৰ তেলীয়া ভাগ, উৎসৰ্গ কৰিব; সেই ভাগ ঘিলালৈকে এৰুৱাই লব।
\v 11 পাছে পুৰোহিতে তাক বেদিত দগ্ধ কৰিব। সেয়ে যিহোৱাৰ উদ্দেশ্যে দিয়া অগ্নিকৃত উপহাৰ স্বৰূপ ভক্ষ্য নৈবেদ্য।
\p
\v 12 আৰু যদি তাৰ উপহাৰ ছাগ হয়, তেন্তে তেওঁ তাক যিহোৱাৰ সন্মুখলৈ আনি,
\v 13 তাৰ মুৰত হাত দি, সাক্ষাৎ কৰা তম্বুৰ সন্মুখত তাক কাটিব; তেতিয়া হাৰোণৰ পুত্ৰবিলাকে বেদিত চাৰিওফালে তাৰ তেজ ছটিয়াই দিব।
\v 14 পাছে তেওঁ তাৰ পৰা নিজৰ নৈবেদ্য, অৰ্থাৎ যিহোৱাৰ উদ্দেশ্যে অগ্নিকৃত উপহাৰ স্বৰূপে নাড়ী-ভুৰু ঢকা তেল, নাড়ীত লাগি থকা আটাই তেল,
\v 15 ঘিলা দুটা, আৰু কিনাৰত লাগি থকা তাৰ ওপৰৰ তেল, আৰু কলিজাৰ ওচৰত থকা তেলায়া ভাগ উৎসৰ্গ কৰিব; সেই ভাগ ঘিলালৈকে এৰুৱাই লব।
\v 16 তেতিয়া পুৰোহিতে বেদিৰ ওপৰত সেই সকলোকে দগ্ধ কৰিব; সেয়ে সুঘ্ৰাণ দিয়া অগ্নিকৃত উপহাৰ স্বৰূপ ভক্ষ্য দ্ৰব্য; সকলো তেল যিহোৱাৰ।
\v 17 তোমালোকে তেল আৰু তেজ যে খাব নালাগে, এয়ে তোমালোকৰ পুৰুষানুক্ৰমে, তোমালোকে বাস কৰা সকলো ঠাইতে পালন কৰিবলগীয়া চিৰস্থায়ী বিধি।
\s পাপাৰ্থক আৰু দোষাৰ্থক বলিৰ নিয়ম।
\c 4
\p
\v 1 পাছে যিহোৱাই মোচিক ক’লে,
\v 2 তুমি ইস্ৰায়েলৰ সন্তানবিলাকক কোৱা, যেতিয়া কোনো মানুহে, যিহোৱাই নিষেধ কৰা কোনো কৰ্ম্ম কৰি নজনাকৈ পাপ কৰে,
\v 3 তেতিয়া লোকবিলাকক দোষত পেলোৱাকৈ পাপ কৰা জন যদি অভিষিক্ত পুৰোহিত হয়, তেন্তে তেওঁ নিজে কৰা পাপৰ নিমিত্তে, যিহোৱাৰ উদ্দেশ্যে এটা নিঘুণ দমৰা গৰু পাপাৰ্থক বলি স্বৰূপে উৎসৰ্গ কৰিব।
\v 4 পাছে তেওঁ সেই দমৰা গৰুটো সাক্ষাৎ কৰা তম্বুৰ দুৱাৰ মুখলৈ যিহোৱাৰ আগলৈ আনি, গৰুটোৰ মুৰত হাত দি, যিহোৱাৰ সন্মূখত তাক কাটিব।
\v 5 পাছে সেই অভিষিক্ত পুৰোহিতে দমৰা গৰুটোৰ অলপ তেজ সাক্ষাৎ কৰা তম্বুৰ ভিতৰলৈ আনিব।
\v 6 আৰু পুৰোহিতে সেই তেজত নিজ আঙুলি জুবুৰিয়াই পবিত্ৰ স্থানৰ প্ৰভেদক বস্ত্ৰৰ আগফালে যিহোৱাৰ সন্মূখত সাতবাৰ তাৰ কিছু তেজ ছটিয়াই দিব।
\v 7 পাছে পুৰোহিতে সেই তেজৰ কিছু লৈ, সাক্ষাৎ কৰা তম্বুৰ ভিতৰত যিহোৱাৰ সন্মূখত থকা সুগন্ধি ধুপৰ বেদিৰ শিঙত লগাব; পাছে গৰুটোৰ বাকী তেজখিনি সাক্ষাৎ কৰা তম্বুৰ দুৱাৰ-মুখত থকা হোম-বেদিৰ মুলত ঢালি দিব;
\v 8 আৰু পাপাৰ্থক বলি স্বৰূপে উৎসৰ্গ কৰা গৰুটোৰ আটাইবোৰ তেল এৰুৱাই লব, অৰ্থাৎ মঙ্গলাৰ্থক বলি স্বৰূপে উৎসৰ্গ কৰা গৰুটোৰ তেল যেনেকৈ এৰুৱাই লয়, তেনেকৈ ইয়াৰো নাড়ী-ভুৰু ঢকা তেল, নাড়ীত লাগি থকা আটাই তেল,
\v 9 ঘিলা দুটা, আৰু কিনাৰত লাগি থকা তাৰ ওপৰৰ তেল, আৰু কলিজাৰ ওচৰত থকা তেলীয়া ভাগ এৰুৱাই লব;
\v 10 তেতিয়া পুৰোহিতে সেই সকলোকে হোম-বেদিৰ ওপৰত দগ্ধ কৰিব।
\v 11 পাছে সেই গৰুটোৰ ছাল, আটাই মঙহ, মুৰ, ঠেং, নাড়ী-ভুৰু, আৰু গোবৰে সৈতে গোটেইটো গৰু লৈ,
\v 12 ছাউনিৰ বাহিৰলৈ ছাঁই পেলোৱা শুচি ঠাইলৈ নি, কাঠৰ ওপৰত জুইত পুৰি ভষ্ম কৰিব লাগিব; ছাই পেলাই দিয়া ঠাইতেই তাক পুৰি ভষ্ম কৰিব লাগিব।
\p
\v 13 আৰু ইস্ৰায়েলৰ গোটেই মণ্ডলীয়ে যদি কিবা ভুল কৰে, আৰু সমাজে যদি তাক নেদেখাকৈ থাকে, আৰু যিহোৱাই নিষেধ কৰা কোনো কৰ্ম্ম কৰি যদি দোষী হয়,
\v 14 তেন্তে, তেওঁবিলাকে কৰা সেই পাপ যেতিয়া প্ৰকাশ পাব, তেতিয়া সমাজে পাপাৰ্থক বলি স্বৰূপে এটা দমৰা গৰু উৎসৰ্গ কৰিব; তেওঁবিলাকে তাক সাক্ষাৎ কৰা তম্বুৰ সন্মুখলৈ আনিব।
\v 15 পাছে মণ্ডলীৰ বৃদ্ধ লোকে যিহোৱাৰ সন্মুখত সেই গৰুটোৰ মুৰত হাত দিব, আৰু তেওঁবিলাকৰ এজনে যিহোৱাৰ সন্মূখত তাক কাটিব।
\v 16 পাছে অভিষিক্ত পুৰোহিতে গৰুটোৰ কিছু তেজ সাক্ষাৎ কৰা তম্বুৰ ভিতৰলৈ আনিব;
\v 17 আৰু পুৰোহিতে সেই তেজত নিজ আঙুলি জুবুৰিয়াই, তাৰ কিছু তেজ প্ৰভেদক বস্ত্ৰৰ আগফালে যিহোৱাৰ সন্মুখত সাতবাৰ ছটিয়াব।
\v 18 সেই তেজৰ আৰু কিছু লৈ, সাক্ষাৎ কৰা তম্বুৰ ভিতৰত যিহোৱাৰ সন্মুখত থকা বেদিৰ শিঙত লগাব; পাছে বাকী তেজ খিনি সাক্ষাৎ কৰা তম্বুৰ দুৱাৰ মুখত থকা হোম-বেদিৰ মুলত ঢালি দিব।
\v 19 আৰু বলিৰ পৰা তাৰ আটাইবোৰ তেল এৰুৱাই লৈ, বেদিৰ ওপৰত দগ্ধ কৰিব।
\v 20 এইদৰে তেওঁ সেই দমৰা গৰুটো কৰিব; পাপাৰ্থক বলি স্বৰূপে উৎসৰ্গ কৰা গৰুটো যেনেকৈ কৰে, ইয়াকো তেনেকৈ কৰিব; এই দৰে পুৰোহিতে তেওঁবিলাকক প্ৰায়চিত্ত কৰিব, তাতে তেওঁবিলাকৰ পাপ ক্ষমা হব।
\v 21 পাছে গৰুটো চাউনিৰ বাহিৰলৈ নি প্ৰথম গৰুটোৰ নিচিনাকৈ ইয়াকো পুৰি ভষ্ম কৰিব লাগিব; এইয়ো সমাজৰ পাপাৰ্থক বলি।
\p
\v 22 আৰু যদি কোনো অধ্যক্ষই পাপ কৰে অৰ্থাৎ নাজানি নিজ ঈশ্বৰ যিহোৱাই নিষেধ কৰি কোনো কৰ্ম্ম কৰি দোষী হয়,
\v 23 তেন্তে নিজে কৰা সেই পাপ যেতিয়া তেওঁ জ্ঞাত হব, তেতিয়া নিজ উপহাৰ স্বৰূপে এটা নিঘুণ মতা ছাগ আনি,
\v 24 সেই ছাগৰ মুৰত হাত দি, হোম-বলি কটা ঠাইত যিহোৱাৰ সাক্ষাতে তাক কাটিব, সেয়ে পাপাৰ্থক বলি।
\v 25 পাছে পুৰোহিতে নিজ আঙুলিৰে সেই পাপাৰ্থক বলিৰ অলপ তেজ লৈ, হোম-বেদিৰ শিঙত লগাব; আৰু তাৰ বাকী তেজ খিনি হোম-বেদিৰ মুৰত ঢালি দিব।
\v 26 আৰু মঙ্গলাৰ্থক বলিৰ তেলৰ দৰে তাৰ আটাই তেল বেদি দগ্ধ কৰিব; সেই দৰে পুৰোহিতে তেওঁৰ পাপ-মোচনৰ অৰ্থে প্ৰায়চিত্ত কৰিব, তাতে তেওঁৰ পাপৰ ক্ষমা হব।
\p
\v 27 আৰু সাধাৰণ লোকৰ মাজৰ যদি কোনোৱে, যইহোৱাই নিষেধ কৰা কোনো কৰ্ম্ম কৰি নজনাকৈ পাপ কৰে, আৰু দোষী হয়,
\v 28 তেন্তে নিজে কৰা পাপ যেতিয়া জ্ঞাত হব, তেতিয়া নিজে কৰা সেই পাপৰ নিমিত্তে নিজ উপহাৰ স্বৰূপে জাকৰ মাজৰ পৰা এজনী নিঘুণ ছাগলী আনি,
\v 29 সেই পাপাৰ্থক বলিৰ মুৰত হাত দি, হোম-বলি কটা ঠাইত সেই পাপাৰ্থক বলি কাটিব।
\v 30 পাছে পুৰোহিতে আঙুলিৰে তাৰ কিছু তেজ লৈ, হোম-বেদিৰ শিঙত লগাব, আৰু তাৰ বাকী তেজখিনি বেদিৰ মুৰত ঢালি দিব।
\v 31 আৰু মঙ্গলাৰ্থক বলিৰ পৰা তেল এৰোৱাই লোৱাৰ দৰে ইয়াৰো আটাইবোৰ তেল এৰুৱাই লব; পাছে পুৰোহিতে যিহোৱাৰ উদ্দেশ্যে সুঘ্ৰাণৰ অৰ্থে বেদিৰ ওপৰত তাক দগ্ধ কৰিব; এইদৰে পুৰোহিতে তাক প্ৰায়চিত্ত কৰিব, তাতে তাৰ পাপ ক্ষমা হব।
\p
\v 32 যদি তেওঁ পাপাৰ্থক বলিৰ উপহাৰ স্বৰূপে মেৰ পোৱালি আনে, তেন্তে তেওঁ এজনী নিঘুণি চেঁউৰী মেৰ আনি,
\v 33 সেই পাপাৰ্থক বলিৰ মুৰত হাত দি হোম-বলি কটাৰ ঠাইত পাপাৰ্থক বলি স্বৰূপে তাক কাটিব।
\v 34 পাছে পুৰোহিতে নিজ আঙুলিৰে সেই পাপাৰ্থক বলি কিছু তেজ লৈ হোম-বেদিৰ শিঙত লগাব আৰু বাকী তেজখিনি বেদিৰ মুৰত ঢালি দিব।
\v 35 পাছে, মঙ্গলাৰ্থক বলিৰ মেৰ পোৱালিৰ তেল এৰুৱাই লোৱাৰ দৰে ইয়াৰো আটাইবোৰ তেল এৰুৱাই লব, আৰু যিহোৱাৰ উদ্দেশ্যে দিয়া অগ্নিকৃত উপহাৰৰ বিধি মতে পুৰোহিতে বেদিত তাক দগ্ধ কৰিব; এইদৰে পুৰোহিতে তেওঁ কৰা পাপৰ অৰ্থে প্ৰায়চিত্ত কৰিব, তাতে তেওঁৰ পাপৰ ক্ষমা হব।
\c 5
\p
\v 1 যদি কোনোবাই শপত কৰাবৰ কথা শুনি যি দেখিলে বা জানে, তাৰ বিষয়ে সাক্ষ্য দিব পৰা হৈয়ো তাক প্ৰকাশ নকৰি পাপ কৰে, তেন্তে তেওঁ নিজ অপৰাধৰ ফল ভোগ কৰিব।
\v 2 অশুচি বনৰীয়া জন্তুৰ শৱ, বা অশুচি ঘৰচীয়া পশুৰ শৱ আৰু অশুচি উৰগ আদি জন্তুৰ হওক, যদি কোনোবাই কোনো অশুচি বস্তু নজনাকৈ স্পৰ্শ কৰি অশুচি হয়, তেন্তে তেওঁ দোষী হব;
\v 3 বা মানুহৰ যিকোনো ৰকম অশৌচ হওক, তাক যদি কোনোৱে নজনাকৈ স্পৰ্শ কৰে, তেন্তে তেওঁ তাক জানিলে দোষী হব;
\v 4 বা মানুহে অবিবেচনাৰে যি যি বিষয় শপত কৰে, সেই সেই বিষয়ে ভাল কাৰ্য্যই হওক বা বেয়া কাৰ্য্যই হওক কৰিম বুলি যদি কোনোৱে নিজ ওঁঠেৰে অবিবেচনাৰে, আগলৈ কি হব তাক নজনাকৈ শপত খাই, তেন্তে তেওঁ তাক জানিলে, সেই সেই বিষয়ত তেওঁ দোষী হব।
\v 5 আৰু সেইবোৰৰ কোনো বিষয়ত দোষী হলে, তেওঁ নিজ পাপ স্বীকাৰ কৰিব লাগিব।
\v 6 পাছে তেওঁ পাপাৰ্থক বলিদানৰ নিমিত্তে, জাকৰ পৰা এজনী চেঁউৰী নেৰ বা চেঁউৰী ছাগলী নিজে কৰা পাপৰ দণ্ডস্বৰূপে যিহোৱাৰ উদ্দেশ্যে আনিব; তাতে পুৰোহিতে তেওঁ পাপ নিমিত্তে তেওঁক প্ৰায়চিত্ত কৰিব।
\p
\v 7 যদি তেওঁ মেৰ বা ছাগলী আনিবলৈ অসমৰ্থ হয়, তেন্তে নিজে কৰা পাপৰ দণ্ডস্বৰূপে যিহোৱাৰ উদ্দেশ্যে দুটা কপৌ বা দুটা পাৰ পোৱালি আনিব; তাৰ এটা পাপাৰ্থক বলি নিমিত্তে আনটো হোম-বলিৰ নিমিত্তে হব।
\v 8 তেওঁ সেই দুটাক পুৰোহিতৰ ওচৰলৈ আনিব; পাছএ পুৰোহিতে আগেয়ে পাপাৰ্থক বলি উৎসৰ্গ কৰি, তাৰ মুৰৰ ওচৰত ডিঙি মুচৰিব, কিন্তু মুৰটো নিচেইকৈ নেৰুৱাব।
\v 9 পাছত পাপাৰ্থক বলিৰ অলপ তেজ বেদিৰ গাত ছটিয়াব, আৰু বাকী তেজখিনি বেদিৰ মুলত টুপিওৱাই দিব লাগিব; এইয়ে পাপাৰ্থক বলি।
\v 10 পাছে তেওঁ বিধিমতে দ্বিতীয়টো হোমৰ অৰ্থে উৎসৰ্গ কৰিব ।এইদৰে পুৰোহিতে, তেওঁ কৰা পাপৰ নিমিত্তে তেওঁক প্ৰায়চিত্ত কৰিব; তাতে তাৰ পাপৰ ক্ষমা হব।
\p
\v 11 আৰু তেওঁ যদি দুটা কপৌ বা দুট পাৰ পোৱালিও আনিবলৈ অসমৰ্থ হয়, তেন্তে, নিজে কৰা পাপৰ নিমিত্তে, নিজ উপহাৰ স্বৰূপে ঐফাৰ দহ ভাগৰ এভাগ মিহি আটাগুড়ি পাপাৰ্থক নৈবেদ্যস্বৰূপে আনিব; তাৰ ওপৰ তেল নিদিব, কিয়নো সেয়ে পাপাৰ্থক নৈবেদ্য।
\v 12 পাছে তেওঁ তাক পুৰোহিতৰ ওচৰলৈ আনিব; পুৰোহিতে তেওঁৰ স্মৰৰ্থক অংশ বুলি তেওঁৰ পৰা এমুঠি লৈ যিহোৱাৰ অগ্নিকৃত উপহাৰৰ বিধিমতে তাক বেদিত দগ্ধ কৰিব; সেয়ে পাপাৰ্থক নৈবেদ্য।
\v 13 এইদৰে, পুৰোহিতে লেইবোৰ ভিতৰৰ কোনো এটা বিষয়ত, তেওঁ কৰা পাপৰ নিমিত্তে তাক প্ৰায়চিত্তে কৰিব; তাতে তেওঁৰ পাপৰ ক্ষমা হব; আৰু অৱশিষ্ট ভক্ষ্য নৈবেদ্যৰ দৰে পুৰোহিতৰ হব।
\p
\v 14 পাছে যিহোৱাই মোচিক ক’লে,
\v 15 যদি কোনোৱে যিহোৱাৰ পবিত্ৰ বস্তুৰ কোনো এটা বস্তু ৰাখি, আজ্ঞা লংঘন কৰি নজনাকৈ পাপ কৰে, তেন্তে তেওঁ জাকৰ পৰা, পবিত্ৰ-স্থানৰ চেকল অনুসাৰে তুমি নিৰূপণ কৰাৰ দৰে, অতি কমেও দুই দুই চেকল দামৰ এটা নিঘুণ মতা মেৰ দোষাৰ্থক বলি স্বৰূপে যিহোৱাৰ উদ্দেশ্যে আনি।
\v 16 আৰু যি পবিত্ৰ বস্তু ৰাখি তেওঁ পাপ কৰিলে, তাৰ ক্ষতি পুৰণ কৰিব, াৰু তাৰ লগত পাঁচভাগৰ এভাগ পুৰোহিতক বেছিকৈ দিব; পাছে পুৰোহিতে সেই দোষাৰ্থক মেৰ বলিটোৰ দ্বাৰাই তেওঁক প্ৰায়চিত্ত কৰিব, তাতে তেওঁৰ পাপ ক্ষমা হব।
\p
\v 17 আৰু কোনোৱে যদি যিহোৱাই নিষেধ কৰা কোনো কৰ্ম্ম কৰি পাপ কৰে, তেন্তে তেওঁ তাক নাজানলেও দোষী হব; আৰু নিজ অপৰাধৰ ফল ভোগ কৰিব।
\v 18 তেওঁ দোষাৰ্থক বলি দানৰ নিমিত্তে, জাকৰ পৰা তোমাৰ নিৰূপিত মুল্য এটা নিঘুণ মতা মেৰ পুৰোহিতৰ ওচৰলৈ আনিব, আৰু পুৰোহিতে, তেওঁ নাজানি কৰা দোষৰ নিমিত্তে তেওঁক প্ৰায়চিত্ত কৰিব, তাতে তেওঁৰ পাপৰ ক্ষমা হব।
\v 19 এইয়ে দোষাৰ্থক বলি; তেওঁ অৱশ্যে যিহোৱাৰ সাক্ষাতে দোষী।
\c 6
\p
\v 1 পাছে যিহোৱাই মোচিক ক’লে,
\v 2 কোনোৱে যদি যিহোৱাৰ বিৰুদ্ধে আজ্ঞা লংঘন কৰি পাপ কৰে, অৰ্থাৎ কোনো লোকৰ তাত বস্তু থোৱা, বা বন্ধক ৰখা, বা অপহৰণ কৰা কোনো বস্তুৰ বিষয়ে লোক আগত মিছা কথা কোৱা, বা লোকক অত্যাচাৰ কৰা,
\v 3 বা হেৰুৱা বস্তু পাই ৰাখি মিছা কথা কোৱা, আৰু মিছা শপত কৰা আদি যি সকলো কৰ্ম্মৰ দ্বাৰাই মানুহ পাপী হয়,
\v 4 সেইবোৰৰ এটা কৰ্ম্ম কৰি যদি পাপ কৰে, আৰু দোষী হয়, তেন্তে তেওঁ যি বস্তু অপহৰণ কৰিলে, বা অত্যাচাৰ কৰি পালে বা যি বস্তু থবলৈ তেওঁৰ হাতত গটাই দিয়া হ’ল বা হেৰুৱা বস্তু পাই ৰাখিলে,
\v 5 বা যিকোনো বিষয়ত তেওঁ মিছা শপত খালে, সম্পুৰ্ণৰূপে সেই বস্তুৰ ক্ষতি পুৰণ কৰিব; তাৰ লগত পাঁচভাগৰ এভাগ বেছিকৈ দিব, আৰু তাৰ দোষ প্ৰকাশিত হোৱা দিনা তাক তেওঁ বস্তুৰ আচল গৰাকীক দিব।
\v 6 তেওঁ দোষাৰ্থক বলিদানৰ নিমিত্তে জাকৰ পৰা তোমাৰ নিৰূপিত মুল্য এটা নিঘুণ মতা মেৰ নিজৰ দোষাৰ্থক বলি স্বৰূপে পুৰোহিতৰ ওচৰলৈ আনিব।
\v 7 তেতিয়া পুৰোহিতে যিহোৱাৰ সন্মুখত তেওঁক প্ৰায়চিত্ত কৰিব; তাতে যিকোনো কৰ্ম্মৰ দ্বাৰাই তেওঁ দোষী হয়, সেই দোষৰ পৰা ক্ষমা পাব।
\s বলি আৰু নৈবেদ্য আদি বিষয়ে পুৰোহিতবিলাকে পালন কৰিবলগীয়া বিধি।
\p
\v 8 পাছে যিহোৱাই মোচিক ক’লে,
\v 9 তুমি হাৰোণক আৰু তেওঁৰ পুত্ৰবিলাকক এই আজ্ঞা কৰা, হোমৰ নিয়ম এই। হোম-দ্ৰব্য ৰাতিপুৱালৈকে ওৰে ৰাতি বেদিৰ ওপৰত জুইশালত থাকিব, আৰু বেদিৰ জুই তাৰেই জ্বলি থাকিব।
\v 10 আৰু পুৰোহিতে নিজৰ শণ সুতাৰ জাঙিয়া পিন্ধিব, আৰু বেদিৰ ওপৰত অগ্নিকৃত হোমৰ যি ভস্ম থাকে, তাক গুচাই বেদিৰ দাঁতিত থব।
\v 11 পাছে তেওঁ নিজৰসেই বস্ত্ৰ পিন্ধি ছাউনিৰ বাহিৰৰ কোনো শুচি ঠাইলৈ সেই ভস্ম লৈ যাব।
\v 12 আৰু বেদিৰ ওপৰত জুই তাত সদায় জ্বলি থাকিব, নুনুমাব; পুৰোহিতে প্ৰতি ৰাতিপুৱা তাৰ ওপৰত কাঠ দি জুই জ্বলাব, আৰু তাৰ ওপৰত হোম-বলি সজাই দিব, আৰু মঙ্গলাৰ্থক বলিৰ তেলখিনি তাৰ ওপৰত দগ্ধ কৰিব।
\v 13 বেদিৰ ওপৰত অগ্নি সদায় জ্বলি থাকিব, নুনুমাব।
\p
\v 14 আৰু ভক্ষ্য নৈবেদ্যৰ নিয়ম এই। হাৰোণৰ পুত্ৰবিলাকে বেদিৰ আগত যিহোৱাৰ সন্মূখত তাক উৎসৰ্গ কৰিব।
\v 15 পাছে পুৰোহিতে ভক্ষ্য নৈবেদ্যৰ পৰা এমুঠি তেল, আৰু নৈবেদ্যৰ ওপৰত থকা আটাইখিনি কুন্দুৰু লৈ, তাৰ স্মৰণাৰ্থক অংশ বুলি সুঘ্ৰাণৰ অৰ্থে যিহোৱাৰ উদ্দেশ্যে বেদিত দগ্ধ কৰিব।
\v 16 আৰু তাৰ বাকীখিনি হাৰোণ আৰু তেওঁৰ পুত্ৰবিলাকে ভোজন কৰিব; খমীৰ নিদিয়াকৈ কোনো পবিত্ৰ ঠাইত তাক ভোজন কৰিব।
\v 17 খমীৰেৰে সৈতে তাক তন্দুৰত তাও দিয়া নহব। মই নিজ অগ্নিকৃত উপহাৰৰ পৰা তেওঁবিলাকৰ পাবলগীয়া ভাগ বুলি তাক দিলোঁ; পাপাৰ্থকবলিআৰুদোষাৰ্থকবলিৰদৰেসেয়ে অতি পবিত্ৰ।
\v 18 হাৰোণৰ সন্তানবিলাকৰ মাজত যেই সেই পুৰুষে তাক ভোজন কৰিব পাৰিব; যিহোৱাৰ অগ্নিকৃত উপহাৰৰ পৰা এয়ে পুৰুষানুক্ৰমে চিৰকাল তোমালোকৰ অধিকাৰ হব। যিকোনোৱে তাক চুব, তেওঁ পবিত্ৰ হব।
\p
\v 19 পাছে যিহোৱাই মোচিক ক’লে,
\v 20 হাৰোণ অভিষিক্ত হোৱা দিনা তেওঁ আৰু তেওঁৰ পুত্ৰবিলাকে যিহোৱাৰ উদ্দেশ্যে যি উপহাৰ উৎসৰ্গ কৰিব, সেয়ে এই; তেওঁবিলাকে নিত্য ভক্ষ্য নৈবেদ্যৰ অৰ্থে, ঐফাৰ দহভাগৰ এভাগ মিহি আটাগুড়ি লৈ ৰাতিপুৱা আধা আৰু গধুলি আধা উৎসৰ্গ কৰিব।
\v 21 তাক তেলেৰে তাৱাত যুগুত কৰিব লাগিব; সেয়েভেজিলে তাক তুমি ভিতৰলৈ আনিবা; তুমি যিহোৱাৰ উদ্দেশ্যে সুঘ্ৰাণৰ অৰ্থে, সেই ভক্ষ্য নৈবেদ্যৰ সিজোৱা খণ্ডবোৰ উৎসৰ্গ কৰিবা।
\v 22 পাছে হাৰোণৰ পুত্ৰবিলাকৰ মাজৰ যি জন তেওঁৰ পদত অভিষিক্ত পুৰোহিত হব, তেওঁ তাক উৎসৰ্গ কৰিব; তাক যে যিহোৱাৰ উদ্দেশ্যে সম্পুৰ্ণৰূপে দগ্ধ কৰা হব, সেয়ে চিৰস্থায়ী বিধি হব।
\v 23 পুৰোহিতে দিয়া প্ৰত্যেক ভক্ষ্য নৈবেদ্য সম্পৰ্ণৰূপে দগ্ধ কৰিব লাগিব, তাৰ একোকে খাব নালাগিব।
\p
\v 24 পাছে যিহোৱাই মোচিক ক’লে,
\v 25 তুমি হাৰোণ আৰু তেওঁ ৰ পুত্ৰবিলাকক কোৱা, পাপাৰ্থক বলিদানৰ নিয়ম এই। যি ঠাইত হোমবলি কটা হব, সেই ঠাইতে যিহোৱাৰ সন্মূখত পাপাৰ্থক বলিও কটা হব; সেয়েঅতিপবিত্ৰ।
\v 26 যি পুৰোহিতে পাপৰ অৰ্থে তাক উৎসৰ্গ কৰিব, তেৱেঁই তাক ভোজন কৰিব; সাক্ষাৎ কৰা তম্বুৰ চোতালত কোনো পবিত্ৰ ঠাইত তাক ভোজন কৰিব;
\v 27 যিকোনোৱে তাৰ মাংস স্পৰ্শ কৰিব, তেওঁ পবিত্ৰ হব; আৰু যদি তাৰ তেজৰ কিছু কোনো বস্ত্ৰত ছিতা লাগে, তেন্তে তুমি সেই তেজ লগা বস্ত্ৰ কোনো পবিত্ৰ ঠাইত ধুবা।
\v 28 কিন্তু যি মাটিৰ পাত্ৰত তাক সিজোৱা হব, তাক ভাঙি পেলাব লাগিব; যদি পিতলৰ পাত্ৰত তাক সিজোৱা হয়, তেন্তে তাক মাজি পানীত আওখালি পৰিষ্কাৰ কৰিব লাগিব।
\v 29 পুৰোহিতবিলাকৰ মাজৰ যেই সেই পুৰুষে তাক ভোজন কৰিব পাৰিব; সেয়ে অতি পবিত্ৰ।
\v 30 কিছু পবিত্ৰ স্থানত প্ৰায়শ্চিত্ত কৰিবলৈ যিকোনো পাপাৰ্থক বলিৰ তেজ সাক্ষাৎ কৰা তম্বুৰ ভিতৰলৈ অনা হব, সেই বলিৰ অলপো ভোজন কৰা নহব; তাকজুইতপোৰাযাব।
\c 7
\p
\v 1 আৰু দোষাৰ্থক বলিদানৰ নিয়ম এই; সেইয়ে অতি পবিত্ৰ।
\v 2 যি ঠাইত হোম-বলি কটা হব, সেই ঠাইতে দোষাৰ্থক বলিও কটা হব; আৰু পুৰোহিতে বেদিৰ ওপৰত চাৰিওফালে তাৰ তেজ ছটিয়াই দিব।
\v 3 আৰু তেওঁ তাৰ আটাই তেল, অৰ্থাৎ নেগুৰ ডাল, নাড়ী-ভুৰু ঢকা তেল,
\v 4 ঘিলা দুটা আৰু কিনাৰত লাগি থকা তাৰ ওপৰৰ তেল আৰু কলিজাৰ ওচৰত থকা তাৰ তেলীয়া ভাগ উৎসৰ্গ কৰিব; আৰু সেই ভাগ ঘিলালৈকে এৰুৱাই লব।
\v 5 পাছে পুৰোহিতেৰ সেই সকলোকে যিহোৱাৰ উদ্দেশ্যে অগ্নিকৃত উপহাৰ স্বৰূপে বেদিৰ ওপৰত দগ্ধ কৰিব; সেয়ে দোষাৰ্থক বলি।
\v 6 পুৰোহিতবিলাকৰ মাজৰ যেই সেই পুৰুষে তাক ভোজ কৰিব পাৰিব; কোনো পবিত্ৰ ঠাইত তাক ভোজন কৰিব লাগিব; সেয়ে অতি পবিত্ৰ।
\v 7 পাপাৰ্থক বলি যেনে, দোষাৰ্থক বলিও তেনে, আৰু দুয়োৰো নিয়ম একে; যি পুৰোহিতে তাৰ দ্বাৰাই প্ৰায়শ্চিত্ত কৰিব সেয়ে তেওঁৰ হব।
\v 8 আৰু যি পুৰোহিতে কোনো হোম-বলি উৎসৰ্গ কৰিব, নিজে উৎসৰ্গ কৰা সেই হোম বলিৰ ছাল তেওঁ নিজৰ হব।
\v 9 আৰু তন্দুৰত তাও দিয়া প্ৰত্যেক ভক্ষ্য নৈবেদ্য, আৰু কেৰাহিত ভজা, বা তাৱাত তাও দিয়া সকলো বস্তু উৎসৰ্গকাৰী পুৰোহিতৰ হব।
\v 10 আৰু তেল মিহলোৱা বা শুকান প্ৰত্যেক ভক্ষ্য নৈবেদ্য হাৰোণৰ পুত্ৰবিলাকে সমানে পাব।
\p
\v 11 আৰু যিহোৱাৰ উদ্দেশ্যে উৎসৰ্গ কৰা মঙ্গলাৰ্থক বলিৰ নিয়ম এই।
\v 12 কোনোৱে অনুগ্ৰহ মনা বলি উৎসৰ্গ কৰে, তেন্তে তেওঁ অনুগ্ৰহ মানি দিয়া বলিৰে সৈতে, তেল মিহলোৱা খমীৰ নিদিয়া বিন্ধা থকা কেইটামান পিঠা, তেল নিদিয়া খমীৰ কেইটামান পাতল চকলীয়া পিঠা, আৰু তেলত ভেজা মিহি আটাগুড়িৰে কৰা তেল মিহলোৱা বিন্ধা থকা কেইটামান পিঠা উৎসৰ্গ কৰিব।
\v 13 আৰু অনুগ্ৰহ মানি দিয়া নিজ মঙ্গলাৰ্থক বলিৰে সৈতে খমীৰ দিয়া বিন্ধা থকা কেইটামান পিঠাৰ উপহাৰো উৎসৰ্গ কৰিব।
\v 14 আৰু তেওঁ প্ৰত্যেক উপহাৰৰ পৰা এটা এটা পিঠা লৈ, উত্তোলনীয় উপহাৰ স্বৰূপে যিহোৱাৰ উদ্দেশ্যে উৎসৰ্গ কৰিব; যিপুৰোহিতেমঙ্গলাৰ্থকবলিৰ তেজ ছটিয়াব; তেওঁৱেই তাক পাব।
\p
\v 15 অনুগ্ৰহ মানি দিয়া তাৰ মঙ্গলাৰ্থক বলিৰ মাংসৰ উপহাৰ দিয়া দিনাই ভোজ কৰিব লাগিব; তাৰঅলপোৰাতিপুৱালৈৰাখিবনালাগিব।
\v 16 কিন্তু তেওঁ উৎসৰ্গ কৰা বলি যদি সংকল্প কৰা বা নিজৰ ইচ্ছামতে এনেই দিয়া উপহাৰ হয়; তেন্তে বলি উৎসৰ্গ কৰা দিনাই তাক ভোজন কৰিব লাগিব;আৰুপাছদিনাওতাৰঅৱশিষ্ট ভাগ ভোজন কৰিব পাৰিব;
\v 17 কিন্তু তৃতীয় দিনা বলিৰ অৱশিষ্ট মাংস জুইত পুৰি ভস্ম কৰিব লাগিব।
\v 18 যদি তৃতীয় দিনাও তাৰ মঙ্গলাৰ্থক বলিৰ অলপ মাংস ভোজন কৰে, তেন্তে সেই বলি গ্ৰহন নহব, আৰু সেই বলি উৎসৰ্গকাৰীৰ পক্ষে গণিত নহব; সেয়েঘিণলগীয়াহব।
\p
\v 19 আৰু যি মঙহ কোনো অশুচি বস্তুত লাগিব, তোক খোৱা নহব; তাক জুইত পুৰি ভস্ম কৰা হব। আন মঙহ হলে, প্ৰত্যেক শুচি মানুহে খাব পাৰিব;
\v 20 যিকোনোৱে অশুচি হৈ থাকি যিহোৱাৰ উদ্দেশ্যে উৎসৰ্গ কৰা মঙ্গলাৰ্থক বলিৰ মাংস ভোজন কৰিব, সেই মানুহক নিজ লোকবিলাকৰ মাজৰ পৰা উচ্ছন্ন কৰা হব।
\v 21 আৰু যদি কোনোৱে কোনো অশুচি দ্ৰব্য, অৰ্থাৎ মানুহৰ অশৌচ বা অশুচি পশু, বা কোনো অশুচি ঘিণলগীয়া বস্তু চুই, যিহোৱৰ উদ্দেশ্যে উৎসৰ্গ কৰা মঙ্গলাৰ্থক বলিৰ মাংস ভোজন কৰে, তেন্তে সেই মানুহক নিজ লোকবিলাকৰ মাজৰ পৰা উচ্ছন্ন কৰা হব।
\p
\v 22 পাছে যিহোৱাই মোচিক ক’লে,
\v 23 তুমি ইস্ৰায়েলৰ সন্তানবিলাকক কোৱা, তোমালোকে গৰুৰ, কি মেৰৰ, কি ছাগলীৰ তেল নাখাবা;
\v 24 আৰু নিজে-নিজেই মৰা বা জন্তুৰ দ্বাৰাই চিৰা পশুৰ তেল কোনো কামত লগাব পাৰা, কিন্তু তাক তোমালোকে কোনোমতে নাখাবা;
\v 25 কিয়নো যিকোনো পশুৰ পৰা যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰা যায়, সেই পশুৰ তেল যিকোনোৱে খাব, সেই খোৱাজনক নিজ লোকবিলাকৰ মাজৰ পৰা উচ্ছন্ন কৰা হব।
\v 26 আৰু বাস কৰা তোমালোকৰ কোনো ঠাইত, পক্ষীয়ে হওক বা পশুৰেই হওক, তোমালোকে একোৰো তেজ নাখাবা।
\v 27 যিকোনোৱে কোনো ৰকমৰ তেজ খাব, সেই মানুহক নিজ লোকবিলাকৰ মাজৰ পৰা উচ্ছন্ন কৰা হব।
\p
\v 28 পাছে যিহোৱাই মোচিক কলে,
\v 29 তুমি ইস্ৰায়েলৰ সন্তানবিলাকক কোৱা, যি দনে যিহোৱাৰ উদ্দেশ্যে নিজৰ মঙ্গলাৰথক বলি উৎসৰ্গ কৰিব, সেই জনে নিজৰ মঙ্গলাৰ্থক বলিৰ পৰা যিহোৱাৰ উদ্দেশ্যে নিজ উপহাৰ আনিব।
\v 30 তেওঁ নিজ হাতে যিহোৱাৰ অগ্নিকৃত উপহাৰ আনিব; দোলনীয় নৈবেদ্য স্বৰূপে বলিৰ আমঠু যিহোৱাৰ সন্মূখত দোলোৱা হবলৈ, আমঠুৱে সৈতে সি তেলখিনি আনিব।
\v 31 আৰু পুৰোহিতে সেই তেল বেদিৰ ওপৰত দগ্ধ কৰিব; কিন্তু আমঠুটো হাৰোণৰ আৰু তেওঁ পুত্ৰবিলাকৰ হব।
\v 32 আৰু তোমালোকে নিজ নিজ মঙ্গলাৰ্থক বলিৰ সোঁ পাছ-পিৰাটো উত্তোলনীয় উপহাৰৰ অৰ্থে পুৰোহিতক দিব।
\v 33 হাৰোণৰ পুত্ৰবিলাকৰ মাজৰ যি জনে মঙ্গলাৰ্থক বলিৰ তেজ আৰু তেল উৎসৰ্গ কৰিব, তেওঁ নিজৰ অঙ্গ স্বৰূপে সেই সোঁ পাছ-পিৰা পাব।
\v 34 ইস্ৰায়েলৰ সন্তানবিলাকৰ পৰা মই তেওঁবিলাকৰ প্ৰত্যেক মঙ্গলাৰ্থক বলিৰ দোলনীয় উপহাৰ যি আমঠু, আৰু উত্তোলনীয় উপহাৰ যি সোঁ পাছ-পিৰা তাক লৈ ইস্ৰায়েলৰ সন্তানবিলাকে দিবলগীয়া বুলি চিৰস্থায়ী অধিকাৰ স্বৰূপে হাৰোণ পুৰোহিত আৰু তেওঁৰ পুত্ৰবিলাকক দিলোঁ।
\p
\v 35 যি দিনা তেওঁ হাৰোণ আৰু তেওঁৰ পুত্ৰবিলাক যিহোৱাৰ পুৰোহিত কৰ্ম্ম উপস্থিত কৰিলে, সেই দিনা যিহোৱাৰ অগ্নিকৃত উপহাৰৰ পৰা সেইয়ে তেওঁবিলাকে পাবলগীয়া ভাগ।
\v 36 তেওঁ তেওঁবিলাকক অভিষেক কৰা দিনা পুৰুষানুক্ৰমে ইস্ৰায়েলৰ সন্তানবিলাকে দিবলগীয়া বুলি চিৰস্থায়ী অধইকাৰ স্বৰূপে তাক তেওঁবিলাকক দিবলৈ যিহোৱাই আজ্ঞা কৰিলে
\p
\v 37 এইবোৰেই হোম-বলিৰ, ভক্ষ্য নৈবেদ্যৰ, পাপাৰ্থক বলিৰ, দোষাৰ্থক বলিৰ, নিযুক্তকৰণাৰ্থক বলিৰ, আৰু মঙ্গলাৰ্থক বলিৰ নিয়ম।
\v 38 যিহোৱাই যিদিনা চীনয় অৰণ্যত ইস্ৰায়েলৰ সন্তানবিলাকক যিহোৱাৰ উদ্দেশ্যে নিজ নিজ উপহাৰৰ উৎসৰ্গ কৰিবলৈ আজ্ঞা কৰিলে সেই দিনা তেওঁ চীনয় পৰ্ব্বতত মোচিক এইবোৰ বিষয়ে আজ্ঞা দিলে।
\s হাৰোণ আৰু তেওঁৰ পুত্ৰবিলাকক কাৰ্য্যত নিযুক্ত কৰা।
\c 8
\p
\v 1 পাছে যিহোৱাই মোচিক কলে,
\v 2 তুমি হাৰোণক, আৰু তেওঁ লগত তেওঁৰ পুত্ৰবিলাকক, বস্ত্ৰবোৰ, অভিষেকাৰ্থক তেল, পাপাৰ্থক বলিদানৰ দমৰা গৰুটো, মতা মেৰ দুটা, আৰু খমীৰ নিদিয়া পিঠাৰ খৰাহীটো লগত লোৱা,
\v 3 আৰু সাক্ষাৎ কৰা তম্বুৰ দুৱাৰ মুখত গোটেই মণ্ডলীক গোট খুউৱা।
\v 4 তাতে, মোচিয়ে যিহোৱাৰ আজ্ঞাৰ দৰে কৰিলত, সাক্ষাৎ কৰা তম্বুৰ দুৱাৰ-মুখত মণ্ডলী গোট খালে।
\v 5 তেতিয়া মোচিয়ে মণ্ডলীক কলে, যিহোৱাই এই কৰ্ম্ম কৰিবলৈ আজ্ঞা কৰিলে।
\p
\v 6 এই বুলি মোচিয়ে হাৰোণ আৰু তেওঁৰ পুত্ৰবিলাকক ওচৰলৈ নি পানী গা ধুৱালে।
\v 7 আৰু তেওঁ হাৰোণক অঙ্গ-ৰক্ষক বস্ত্ৰখন পিন্ধাই টঙালিগছ বান্ধি চোলাটো পিন্ধালে, আৰু তেওঁ এফোদ পিন্ধাই, এফোদৰ নিপুণ ৰূপে বোৱা কঁকালি কাপোৰ কঁকালত মেৰাই তাৰে সৈতে এফোদ বান্ধিলে।
\v 8 আৰু তেওঁৰ বুকুত বুকুপতা দিলে, আৰু বুকুপতাত পুৰীম আৰু তুস্মীম দিলে;
\v 9 আৰু তেওঁৰ মূৰত পাগটো পিন্ধাই দিলে, আৰু পাগটোৰ ওপৰত আগফালে পবিত্ৰ মুকুটস্বৰূপ সোণৰ পচাখন লগাই দিলে। মোচি দিয়া যিহোৱাৰ আজ্ঞাৰ দৰেই তেওঁ এই সকলোকে কৰিলে।
\p
\v 10 পাছে মোচিয়ে অভিষেকাৰ্থক তেল লৈ, আবাস আৰু তাৰ সকলোকে অভিষেক কৰি পবিত্ৰ কৰিলে।
\v 11 তাৰে আৰু কিছু লৈ, যজ্ঞ-বেদিৰ ওপৰত সাতবাৰ ছটিয়ালে, আৰু বেদি আৰু তাৰ সকলো সজুঁলি, পক্ষালন-পাত্ৰ আৰু তাৰ খুৰা পবিত্ৰ কৰিবৰ অৰ্থে অভিষেক কৰিলে।
\v 12 পাছে অভিষেকাৰ্থক তেলৰ কিছু লৈ, হাৰোণৰ মুৰত ঢালি দি, তেওঁক পবিত্ৰ কৰিবৰ অৰ্থে অভিষেক কৰিলে।
\v 13 পাছে হাৰোণৰ পুত্ৰবিলাকক ওচৰলৈ নি, তেওঁবিলাককো অঙ্গৰক্ষক বস্ত্ৰ পিন্ধাই, কঁকালত টঙালি বান্ধি মুৰত পাগুৰি মাৰি দিলে। মোচিক দিয়া যিহোৱাৰ আজ্ঞাৰ দৰেই তেওঁ এই সকলোকে কৰিলে।
\p
\v 14 পাছে, পাপাৰ্থক বলিদানৰ দমৰা গৰুটো নিয়া হ’লত, হাৰোণ আৰু তেওঁৰ পুত্ৰবিলাকে সেই পাপাৰ্থক গৰুটোৰ মুৰত হাত দিলে।
\v 15 তেতিয়া, তাক কটা হ’লত, মোচিয়ে তাৰ কিছু তেজ লৈ, আঙুলিকে বেদিৰ চাৰিওফালৰ শিঙত লগাই বেদিটো পাপৰ পৰা মুক্ত কৰিলে; আৰু বাকী তেজখিনি লৈ, বেদিৰ মুৰত ঢালি দিলে আৰু তাক প্ৰায়চিত্ত কৰি পবিত্ৰ কৰিলে।
\v 16 পাছে, নাড়ী-ভুৰু লাগি থকা আটাই তেল, আৰু কলিজাৰ ওচৰত থকা, তেলীয়া ভাগ, ঘিলা দুটা আৰু তাৰ তেল এৰুউৱা হ’লত মোচিয়ে সেইবোৰ দগ্ধ কৰিলে।
\v 17 কিন্তু ছাল, মাংস, আৰু গোবৰেৰে সৈতে গৰুটো ছাউনিৰ বাহিৰত জুইত পুৰি ভস্ম কৰা হ’ল।যিহোৱাই দিয়া আজ্ঞাৰ দৰেই মোচিয়ে এই সকলোকে কৰিলে।
\p
\v 18 পাছে হোম-বলিৰ মেৰটো নিয়া হ’লত হাৰোণ আৰু তেওঁৰ পুত্ৰবিলাকে মেৰৰ মুৰত হাত দিলে।
\v 19 তেতিয়া তাক কটা হ’লত, মোচিয়ে বেদিত চাৰিওফালে তাৰ তেজ ছটিয়াই দিলে।
\v 20 আৰু মেৰটো খণ্ড খণ্ড কৰা হ’লত, মোচিয়ে মুৰটো, খণ্ডবোৰ, আৰু তেল দগ্ধ কৰিলে।
\v 21 আৰু তাৰ নাড়ী-ভুৰু আৰু ঠেং পানীত ধোৱা হ’লত, মোচিয়ে গোটেইটো মেৰ বেদিত দগ্ধ কৰিলে; এইয়ে হোম-বলি, সুঘ্ৰাণৰ অৰ্থে যিহোৱাৰ উদ্দেশ্যে দিয়া অগ্নিকৃত উপহাৰ। যিহোৱাই দিয়া আজ্ঞাৰ দৰেই মোচিয়ে এই সকলোকে কৰিলে।
\v 22 পাছে দ্বিতীয় মেৰটো , অৰ্থাৎ নিযুক্ত কৰণাৰ্থক মেৰটোনিয়া হ‘লত, হাৰোণ আৰু তেওঁৰ পুত্ৰবিলাকে সেই মেৰৰ মুতৰ হাত দিলে।
\v 23 তেতিয়া, তাক কটা হ’লত, মোচিয়েতাৰঅলপতেজলৈ, হাৰোণৰসোঁকাণৰমুৰত, সোঁহাতৰবুঢ়াআঙুলিত, আৰুসোঁভৰিৰবুঢ়াআঙুলিতোলগাইদিলে।
\v 24 পাছে হাৰোণৰ পুত্ৰবিলাকক ওচৰলৈ নিয়া হলত, মোচিয়ে সেই তেজৰ অলপমান তেওঁবিলাকৰো সোঁ কাণৰ মুৰত, সোঁ হাতৰ বুঢ়া আঙুলিত, আৰু সোঁ ভৰিৰ বুঢ়া আঙুলিত লগাই দিলে, আৰু বাকি তেজখিনি বেদিত চাৰিওফালে ছটিয়াই দিলে।
\v 25 পাছে তেওঁ তেলখিনি, অৰ্থাৎ নেগুৰডাল, নাড়ী-ভুৰুত লাগি থকা আটাই তেল, কলিজাৰ আৰু কলিজাৰ ওচৰত থকা তেলীয়া ভাগ, ঘিলা দুটা আৰু তাৰ তেল, আৰু সোঁ পাছ-পিৰাটো ললে;
\v 26 আৰু যিহোৱাৰ সন্মূখত থকা খমীৰ নিদিয়া পিঠা, খৰাহীৰ পৰা এটা খমীৰ নিদিয়া এটা বিন্ধা থকা পিঠা, আৰু এটা পাতল চকলীয়া পিঠা লৈ, সেই তেল বোৰৰ আৰু সোঁ পাছপিৰাটোৰ ওপৰত থলে।
\v 27 আৰু হাৰোণ ও তেওঁ পুৰোহিতবিলাকৰ হাতত সেই সকলোকে দি, যিহোৱাৰ সন্মূখত দোলনীয় নৈবেদ্যৰ অৰ্থে দোলালে।
\v 28 পাছে মোচিয়ে, তেওঁবিলাকৰ হাতৰ পৰা সেইবোৰ লৈ, বেদিত হোম-বলিৰ ওপৰত দগ্ধ কৰিলে; এইয়েসুঘ্ৰাণৰঅৰ্থেদিয়ানিযুক্তকৰণাৰ্থকনৈবেদ্য; এইয়েযিহোৱাৰউদ্দেশ্যেদিয়াঅগ্নিকৃতউপহাৰ।
\v 29 পাছে তেওঁ আমঠুটো লৈ যিহোৱাৰ সন্মূখত দোলনীয় নৈবেদ্যৰ অৰ্থে দোলালে; নিযুক্তকৰণাৰ্থকমেৰৰএইআমঠুটোমোচিৰভাগহ’ল। যিহোৱাই দিয়া আজ্ঞাৰ দৰে মোচিয়ে এই সকলোকে কৰিলে।
\p
\v 30 পাছে মোচিয়ে অভিষেকাৰ্থক তেলৰ পৰা আৰু বেদিৰ ওপৰত থকা তেজৰো পৰা কিছু লৈ, হাৰোণৰ ওপৰত আৰু তেওঁৰ বস্ত্ৰৰ ওপৰত, তেওঁৰে সৈতে তেওঁৰ পুত্ৰবিলাকৰ ওপৰত আৰু তেওঁবিলাকৰ বস্ত্ৰৰ ওপৰতো ছটিয়াই দি, হাৰোণক আৰু তেওঁৰ বস্ত্ৰবোৰ আৰু তেওঁৰে সৈতে তেওঁ পুত্ৰবিলাকক আৰু তেওঁবিলাকৰ বস্ত্ৰবোৰ পবিত্ৰ কৰিলে।
\p
\v 31 পাছে মোচিয়ে হাৰোণ আৰু তেওঁ পুত্ৰবিলাকক কলে, সাক্ষাৎ কৰা তম্বুৰ দুৱাৰ মুখত তোমালোকে মঙহখিনি সিজাবা; আৰু হাৰোণ ও তেওঁৰ পুত্ৰবিলাকে তাক ভোজন কৰিব লাগে, এইবুলি কোৱা মোৰ আজ্ঞাৰ দৰে তোমালোকে সেই ঠাইত তাক আৰু নিযুক্তকৰণাৰ্থক খৰাহীত থকা পিঠা ভোজন কৰিবা।
\v 32 পাছে বাকী থকা মাংস আৰু পিঠা জুইত পুৰি ভস্ম কৰিবা।
\v 33 আৰু তোমালোকে সাত দিনলৈকে, অৰ্থাৎ তোমালোকক নিযুক্ত কৰা দিন শেষ নোহোৱালৈকে, সাক্ষাৎ কৰা তম্বু দুৱাৰৰ পৰা বাহিৰ নহবা; কাৰণতোমালোককনিযুক্তকৰোঁতেসাতদিনলাগিব।
\v 34 আজি যেনেকৈ কৰা গ’ল, তোমালোককপ্ৰায়চিত্তকৰিবৰঅৰ্থেতেনেকৈ কৰিবলৈ যিহোৱাই আজ্ঞা দিলে।
\v 35 এই হেতুকে তোমালোকে মৰা নপৰিবৰ নিমিত্তে, সাত দিনলৈকে দিনে ৰাতিয়ে সাক্ষাৎ কৰা তম্বুৰ দুৱাৰ মুখত থাকি যিমান পাৰা যিহোৱাৰ পালনীয়া পালন কৰিবা, কিয়নো মই এনে আজ্ঞা পালো।
\v 36 যিহোৱাই মোচিৰ দ্বাৰাই যি সকলো কৰিবলৈ আজ্ঞা দিছিল, হাৰোণ আৰু তেওঁৰ পুত্ৰবিলাকে সেই সকলোকে কৰিলে।
\c 9
\p
\v 1 পাছে অষ্টম দিনা মোচিয়ে হাৰোণক আৰু তেওঁৰ পুত্ৰবিলাকক, আৰু ইস্ৰায়েলৰ বৃদ্ধলোকক মাতি, হাৰোণক ক’লে,
\v 2 তুমি নিজৰ অৰ্থে, পাপাৰ্থক বলিৰ নিমিত্তে এটা নিঘুণ দমৰা গৰু আৰু হোম-বলিৰ নিমিত্তে এটা নিঘুণ মতা মেৰ লৈ, যিহোৱাৰ সন্মূখত উৎসৰ্গ কৰা।
\v 3 আৰু ইস্ৰায়েলৰ সন্তানবিলাকক কোৱা, তোমালোকে যিহোৱাৰ সন্মূখত বলিদান কৰিবৰ অৰ্থে, পাপাৰ্থক বলিৰ নিমিত্তে এটা মতা ছাগ, আৰু হোমৰ নিমিত্তে এটা এবছৰীয়া নিঘুণ দমৰা গৰু, আৰু এটা মেৰ পোৱালি ,
\v 4 আৰু মঙ্গলাৰ্থক বলিৰ নিমিত্তে এটা ভতৰা আৰু এটা মতা মেৰ, আৰু তেল মিহলোৱা ভক্ষ্য নৈবেদ্য লোৱা; কিয়নোআজিযিহোৱাইতোমালোককদৰ্শনদিব।
\v 5 তেতিয়া তেওঁবিলাকে, মোচিয়ে আজ্ঞা কৰা সকলোকে সাক্ষাৎ কৰা তম্বুৰ দুৱাৰ মুখলৈ নিলে, আৰু গোটেই মণ্ডলী ওচৰ চাপি যিহোৱাৰ সন্মূখত থিয় হ’ল।
\v 6 পাছে মোচিয়ে ক’লে, যিহোৱাইতোমালোককএইকৰ্ম্মকৰিবলৈআজ্ঞাকৰিলে; ইয়াকে কৰিলে তোমালোকলৈ যিহোৱাৰ প্ৰতাপ প্ৰকাশিত হব।
\v 7 পাছে মোচিয়ে হাৰোণক ক’লে, তুমিবেদিৰওচৰলৈগৈ, যিহোৱাৰআজ্ঞাঅনুসাৰেতোমাৰপাপাৰ্থকবলিআৰুহোম-বলিউৎসৰ্গকৰি, নিজকআৰুলোকবিলাককপ্ৰায়শ্চিত্তকৰা;আৰুলোকবিলাকৰোউপহাৰউৎসৰ্গকৰি, তেওঁবিলাককেপ্ৰায়শ্চিত্ত কৰা।
\p
\v 8 তাতে হাৰোণে বেদিৰ ওচৰলৈ গৈ, নিজৰ অৰ্থে লোৱা পাপাৰ্থক বলিদানৰ দমৰা গৰুটো কাটিলে।
\v 9 পাছে হাৰোণৰ পুত্ৰবিলাকে সেই বলিৰ তেজ তেওঁৰ ওচৰলৈ নিলত, তেওঁ নিজ আঙুলি তেজত জুবুৰিয়াই বেদিৰ শিঙত লগালে, আৰু বাকী তেজখিনি বেদিৰ মুলত ঢালি দিলে।
\v 10 কিন্তু পাপাৰ্থক বলিৰ তেল, ঘিলা দুটা, আৰু কলিজাৰ ওচৰত থকা তেলীয়া ভাগ বেদীত দগ্ধ কৰিলে। যিহোৱাই দিয়া আজ্ঞাৰ দৰেই মোচিয়ে এই সকলোকে কৰিলে।
\v 11 আৰু তাৰ মঙহখিনি আৰু ছালখন ছাউনিৰ বাহিৰত জুইত পুৰি ভস্ম কৰা হ’ল।
\p
\v 12 পাছে হোম-বলিটো কটা হ’লত, হাৰোণৰপুত্ৰবিলাকে তাৰ তেজখিনি তেওঁৰ ওচৰলৈ নি দিলে;তাতেতেওঁ বেদিত চাৰিওফালে ছটিয়াই দিলে।
\v 13 পাছে তেওঁবিলাকে হোম-বলিৰ মাংস খণ্ড খণ্ড কৰি মুৰটোৰে সৈতে খণ্ডবোৰ তেওঁৰ ওচৰলৈ নি দিলত, তেওঁ সেই সকলোকে বেদিৰ ওপৰত দগ্ধ কৰিলে।
\v 14 পাছে নাড়ী-ভুৰুখিনি আৰু ঠেং-কেইটা ধুই, বেদিত হোমৰ ওপৰত দগ্ধ কৰিলে।
\p
\v 15 পাছে লোকবিলাকৰ উপহাৰ ওচৰলৈ নিয়া হ’লত, তেওঁ লোকবিলাকৰ পাপাৰ্থক বলিদানৰ ছাগটো লৈ, প্ৰথমটোৰ নিচিনাকৈ কাটি পাপৰ অৰ্থে উৎসৰ্গ কৰিলে।
\v 16 আৰু হোম-বলিটোও নিয়া হ’লত, তেওঁবিধিমতেতাকউৎসৰ্গকৰিলে।
\v 17 আৰু ভক্ষ্য নৈবেদ্য নিয়া হ’লত, তেওঁতাৰপৰামুঠিভৰাইলৈ, বেদিৰওপৰতদগ্ধকৰিলে; ৰাতিপুৱাৰ হোম-বলিৰ বাহিৰেও তেওঁ ইয়াক কৰিলে।
\p
\v 18 পাছে তেওঁ লোকবিলাকৰ মঙ্গলাৰ্থক বলিদানৰ ভতৰা আৰু মেৰটো কাটিলে;তেতিয়াহাৰোণৰপুত্ৰবিলাকেতেওঁৰওচৰলৈসেইবলিৰতেজনিদিলত, তেওঁবেদিতচাৰিওফালেতাকছটিয়াইদিলে।
\v 19 পাছে তেওঁবিলাকে ভতৰাটোৰ আৰু মেৰটোৰ তেলখিনি, অৰ্থাৎ নাড়ী-ভুৰু ঢকা তেল, ঘিলা দুটা আৰুকলিজাৰ ওচৰত থকা তেলীয়া ভাগ আৰু মেৰটোৰ নেগুৰডাল লৈ,
\v 20 সেই সকলো তেল আমঠু দুটাৰ ওপৰত থলে; তাতে তেওঁ বেদিৰ ওপৰত সেই তেল দগ্ধ কৰিলে।
\v 21 আৰু মোচিৰ আজ্ঞা অনুসাৰে, হাৰোণে যিহোৱাৰ সন্মূখত আমঠু দুটা আৰু সোঁ পাছ-পিৰাটো দোলনীয় উপহাৰৰ অৰ্থে দোলালে।
\p
\v 22 পাছে হাৰোণে তেওঁবিলাকৰ ফাললৈ হাত দাঙি তেওঁবিলাকক আশীৰ্ব্বাদ কৰিলে; এইদৰেতেওঁপাপাৰ্থকবলি, হোম-বলিআৰুমঙ্গলাৰ্থকবলিউৎসৰ্গকৰি নামি আহিল।
\v 23 পাছে মোচি আৰু হাৰোণ সাক্ষাৎ কৰা তম্বুৰ ভিতৰত সোমাল, আৰু তেওঁলোকে বাহিৰ ওলাই লোকবিলাকক আশীৰ্ব্বাদ কৰিলে;তেতিয়া সকলো লোকবিলাকৰ আগত যিহোৱাৰ প্ৰতাপ প্ৰকাশিত হ’ল।
\v 24 আৰু যিহোৱাৰ সন্মূখৰ পৰা অগ্নি ওলাই, বেদিৰ ওপৰত থকা হোম-বলি আৰু তেলখিনি পুৰি ভস্ম কৰিলে; তাকে দেখি সকলো লোকে আনন্দ-ধ্বনি কৰি উবুৰি হৈ পৰিল।
\c 10
\p
\v 1 পাছে হাৰোণৰ পুত্ৰ নাদৰ আৰু অবীহুৱে নিজ নিজ আঙঠা ধৰা লৈ, তাত জুই ৰাখি তাৰ ওপৰত ধুপ দি, যিহোৱাই আজ্ঞা নিদিয়া সাধাৰণ জুই যিহোৱাৰ সন্মূখত উৎসৰ্গ কৰিলে।
\v 2 তাতে যিহোৱাৰ সন্মূখৰ পৰা আগ্নি ওলাই তেওঁবিলাকক গ্ৰাস কৰিলে;তেওঁবিলাকে যিহোৱাৰ সন্মূখত প্ৰাণত্যাগ কৰিলে।
\v 3 তেতিয়া মোচিয়ে হাৰোণক কলে, যিহোৱাই ইয়াক কৈছিলেই, বোলে, যিবিলাক মোৰ ওচৰ চাপিব, তেওঁবিলাকৰ মাজত মই পবিত্ৰ হম;তাতেহাৰোণ অবাক হৈ থাকিল।
\v 4 পাছে হাৰোণৰ দদায়েক উজ্জীয়েলৰ পুত্ৰ মীচায়েল আৰু ইলীচাফনক মাতি নি কলে, তোমালোকে ওচৰলৈ গৈ তোমালোকৰ জ্ঞাতি দুজনক তুলি পবিত্ৰস্থানৰ সন্মূখৰ পৰা ছাউনিৰ বাহিৰলৈ লৈ যোৱা।
\v 5 তাতে তেওঁবিলাকে মোচিৰ আজ্ঞা অনুসাৰে, ওচৰলৈ গৈ, অঙ্গৰক্ষক বস্ত্ৰে সৈতে তেওঁবিলাকক তুলি ছাউনিৰ বাহিৰলৈ লৈ গ’ল।
\v 6 পাছে মোচিয়ে হাৰোণক আৰু তেওঁ পুত্ৰ ঈথামৰক কলে, তোমালোক যেন মৰা নপৰা, াৰু গোটেই মণ্ডলীলৈ যএন তেওঁৰ ক্ৰোধ প্ৰজ্বলিত নহয়, এই নিমিত্তে তোমালোকে নিজ নিজ মুখৰ চুলি মুকলিকৈ নাৰাখিবা, আৰু নিজ নিজ কাপোৰ নাফালিবা; কিন্তু যিহোৱাৰ ক্ৰোধাগ্নি জ্বলাৰ কাৰণে তোমালোকৰ ভাই গোটেই ইস্ৰায়েল বংশই ক্ৰন্দন কৰক।
\v 7 আৰু তোমালোক যেন মৰা নপৰা, এই নিমিত্তে সাক্ষাৎ কৰা তম্বুৰ দুৱাৰৰ পৰা বাহিৰ নহবা; কিয়নোতোমালোকৰগাতযিহোৱাৰঅভিষেকাৰ্থকতেলআছে।তাতেতেওঁবিলাকেমোচিৰবাক্যঅনুসাৰে সেই দৰে কৰিলে।
\p
\v 8 পাছে যিহোৱাই মোচিক কলে,
\v 9 তোমালোক মৰা নপৰিবৰ নিমিত্তে তুমি বা তোমাৰে সৈতে তোমাৰ পুত্ৰবিলাকক সাক্ষাৎ কৰা তম্বুত সোমোৱা কালত, দ্ৰাক্ষাৰস বা সুৰা পান নকৰিবা;এয়ে তোমালোকে পুৰুষানুক্ৰমে পালন কৰিবলগীয়া চিৰস্থায়ী বিধি।
\v 10 আৰু তোমালোকে যেন পবিত্ৰ আৰু সামান্য বিষয়ৰ প্ৰভেদ কৰিব পাৰিবা,
\v 11 আৰু মোচিৰ দ্বাৰাই যিহোৱাই ইস্ৰায়েলৰ সন্তানবিলাকক দিয়া সকলো বিধিৰ শিক্ষা তোমালোকে যেন তেওঁবিলাকক দিব পাৰিবা, এই বিধি তোমোলোকক দিয়া হ’ল।
\p
\v 12 পাছে মোচিয়ে হাৰোণক আৰু তেওঁৰ অৱশিষ্ট পুত্ৰ ইলিয়াজৰ আৰু ঈথামৰ এই দুজনক ক’লে, যিহোৱাৰ অগ্নিকৃত উপহাৰবোৰৰ অৱশিষ্ট ভক্ষ্য নৈবেদ্য লৈ গৈ, বাদিৰ কাষত খমীৰ নোহোৱাকৈ ভোজন কৰিবা। কিয়নো সেয়ে অতি পবিত্ৰ।
\v 13 কোনো পবিত্ৰ ঠাইত তাক ভোজন কৰিবা; কিয়নো যিহোৱাৰ অগ্নিকৃত উপহাৰবোৰৰ মাজত সেয়ে তোমাৰ আৰু তোমাৰ পুত্ৰবিলাকৰ পাবলগীয়া ভাগ; কাৰণমইএইআজ্ঞাপালোঁ।
\v 14 আৰু দোলনীয় উপহাৰ যি সোঁ পাছ-পিৰাটো, তাক তুমি তোমাৰ পো-জীবিলাকেৰে সৈতে কোনো শুচি ঠাইত ভোজন কৰিবা;কিয়নোইস্ৰায়েলৰ সন্তানবিলাকৰ মঙ্গলাৰ্থক বলিৰ পৰা, তাক তোমাৰ আৰু তোমাৰ সন্তানবিলাকক পাবলগীয়া ভাগ বুলি দিয়া হ’ল।
\v 15 অগ্নিকৃত উপহাৰৰ অৰ্থে দিয়া তেলখিনিয়ে সৈতে উত্তোলনীয় উপহাৰ যি সোঁ পাছ-পিৰাটো, আৰু যিহোৱাৰ সন্মূখত দোলনীয় উপহাৰৰ অৰ্থে দোলাবলৈ দোলনীয় উপহাৰৰ যি আমঠু, তাক আনিব লাগিব; যিহোৱাৰআজ্ঞাৰদৰেসেয়েতোমাৰআৰুতোমাৰসন্তানবিলাকৰচিৰস্থায়ীঅধিকাৰহব।
\p
\v 16 পাছে মোচিয়ে পুৰুষাৰ্থ কৰি, পাপাৰ্থক বলিদানৰ অৰ্থে দিয়া ছাগটো বিচাৰ কৰি দেখিলে যে, তাক পুৰি ভস্ম কৰা হল;তাতেতেওঁহাৰোণৰঅৱশিষ্টপুত্ৰইলিয়াজৰ আৰু ঈথামৰ এই দুজনলৈ ক্ৰোদ্ধ হৈ তেওঁবিলাকক কলে,
\v 17 তোমালোকে সেই পাপাৰ্থক বলি পবিত্ৰস্থান কোনো ঠাইত কিয় ভোজন নকৰিলা ? কাৰণ সেয়ে অতি পবিত্ৰ, আৰু মণ্ডলীৰ অপৰাধ বৈ যিহোৱাৰ সন্মূখত তেওঁবিলাকক প্ৰায়চিত্ত কৰিবৰ অৰ্থে তাক তোমালোকক দিয়া হল।
\v 18 চোৱা, পবিত্ৰস্থানৰ ভিতৰলৈ তাৰ তেজ নিয়া নহ’ল;মোৰআজ্ঞা অনুসাৰে তোমালোকে অৱশ্যে তাক পবিত্ৰস্থানত ভোজন কৰিব লাগিছিল।
\v 19 তেতিয়া হাৰোণে মোচিক কলে, চোৱা, সিহঁত দুটাই আজি যিহোৱাৰ উদ্দেশ্যে নিজ পাপাৰ্থক বলি আৰু নিজ হোমবলি উৎসৰ্গ কৰিলে; তথাপিমোলৈএনেঘটিল; যদি মই আজি পাপাৰ্থক বলি ভোজন কৰিলোঁহেতেন, তেন্তে যিহোৱাই তাত সন্তোষ পালেহেতেন নে ?
\v 20 মোচিয়ে ইয়াকে শুনি সন্তোষ্ট হল।
\s শুচি অশুচি জন্তুৰ বিষয়
\c 11
\p
\v 1 পাছে যিহোৱাই মোচি আৰু হাৰোণক ক’লে,
\v 2 তোমালোকে ইস্ৰায়েলৰ সন্তানবিলাকক কোৱা, সকলো ভুচৰ পশুবোৰৰ মাজত এইবোৰ জন্তু তোমালোকে খাব পাৰিবা।
\v 3 পশুবোৰৰ মাজত যি কোনো জন্তু খুৰা সম্পুৰ্ণৰূপে দুফাল, আৰু ঘাঁহ পাগুলে তাক তোমালোকে খাব পাৰিবা
\v 4 তথাপি ঘাঁহ পাগুলা বা খুৰা দুফাল হোৱাবোৰৰ মাজত তোমালোকে কোনোমতে খাব নলগীয়া পশু এইবোৰ; উঁট, কিয়নো সি ঘাঁহ পাগুলে হয়, কিন্তু দুফলীয়া খুৰা থকা নহয়, সি তোমালোকৰ পক্ষে অশুচি;
\v 5 আৰু চাফন পশু, কিয়নো সিও ঘাঁহ পাগুলে, তথাপি দুফলীয়া খুৰা থকা নহয়, সি তোমালোকৰ পক্ষে অশুচি;
\v 6 শহা; কিয়নো সিও ঘাঁহ পাগুলে, কিন্তু দুফলীয়া খুৰা থকা নহয়, সি তোমালোকৰ পক্ষে অশুচি;
\v 7 আৰু গাহৰি, কিয়নো তাৰ খুৰা সম্পুৰ্ণৰূপে দুফাল হয় তথাপি সি ঘাঁহ নাপাগুলে, তোমালোকৰ পক্ষে সিও অশুচি।
\v 8 তোমালোকে সেইবোৰৰ মাংস ভোজন নকৰিবা, আৰু সেইবোৰৰ শৱকো নুচুবা; সেইবোৰ তোমালোকৰ পক্ষে অশুচি।
\p
\v 9 জলজন্তুবোৰৰ মাজত তোমালোকে এইবোৰ খাব পাৰিবা; সমুদ্ৰত কি নদীত, বা আন পানীত থকা জন্তুৰ মাজত, পাখি আৰু বাকলি থকা জন্তু তোমালোকে খাব পাৰিবা।
\v 10 কিন্তু সমুদ্ৰত বা নদীত থকা জলচৰবোৰৰ মাজত, বা পানীত থকা সকলো প্ৰাণীৰ মাজত, যিবোৰৰ পাখি আৰু বাকলি নাই, সেইবোৰ তোমালোকৰ পক্ষে ঘিণলগা।
\v 11 সেইবোৰ তোমালোকৰ পক্ষে সদায় ঘিণলগা হব; তোমালোকে সেইবোৰৰ মাংস ভোজন নকৰিবা, আৰু সেইবোৰৰ শৱকো ঘিণ কৰিবা।
\v 12 জলন্তুবোৰৰ মাজত যিবোৰৰ পাখি আৰু বাকলি নাই, সেই সকলোৱেই তোমালোকৰ পক্ষে ঘিণলগা।
\p
\v 13 আৰু পক্ষীবোৰৰ মাজত এইবোৰ তোমালোকে ঘিণ কৰিবা, এইবোৰ খাব নালাগে, এইবোৰেই ঘিণলগা; কুৰৰ, হাড়গিলা, আৰু উৎক্ৰোশ;
\v 14 মটীয়া চিলনী, আৰু সকলো বিধৰ ৰঙা চিলনী;
\v 15 আৰু সকলোবিধৰ কাউৰী,
\v 16 আৰু উঁট চৰাই, ৰাতি শেন, গঙ্গা-চিলনী, আৰু সকলো বিধৰ শেন;
\v 17 ফেঁচা, মাছৰোকা, আৰু হুদু;
\v 18 দীঘল ডিঙীয়া হাঁহ, ঢেঁৰা আৰু সৰু শগুণ;
\v 19 বৰটোকোলা, সকলোবিধৰ বগলী, গোবৰখোঁচোৰা, আৰু বাদুলী।
\p
\v 20 চাৰি ঠেঙেৰে ফুৰা সকলো পাখী লগা বগাই ফুৰা জন্তু তোমালোকৰ পক্ষে ঘিণলগা।
\v 21 তথাপি চাৰি ঠেঙেৰে ফুৰা পাখী লগা বগাই ফুৰা জন্তুৰ মাজত, মাটিত ভৰ দি জাপ মাৰিবৰ নিমিত্তে যিবোৰৰ চাৰি ভৰিৰ ওপৰত দুটা ঠেং থাকে,
\v 22 অৰ্থাৎ সকলোবিধৰ কাকতী ফৰিং, সকলো বিধৰ খগা ফৰিং, সকলোবিধৰ উচিৰিঙা, আৰু সকলোবিধৰ তামুলী ফৰিং, এই সকলোকে তোমালোকে খাব পাৰিবা।
\v 23 কিন্তু চাৰি ঠেঙয়া সকলো পাখি লগা বগাই ফুৰা জন্তু তোমালোকৰ পক্ষে ঘিণ লগা।
\p
\v 24 এই সকলোৰ দ্বাৰাই তোমালোকে অশুচি হৈ পৰিবা; যিকোনোৱে সেইবোৰৰ শৱকো চুব, সি সন্ধ্যলৈকে অশুচি হৈ থাকিব;
\v 25 আৰু যিকোনোৱে সেইবোৰৰ শৱ লৈ যাব, সি নিজ কাপোৰ ধুব, আৰু সন্ধ্যালৈকে অশুচি হৈ থাকিব।
\v 26 আৰু যিবোৰৰ জন্তুৰ খুৰা দুফাল হলেও সম্পুৰ্ণৰূপে দুফাল নহয়, আৰু যি যি জন্তুৱে ঘাঁহ নাপাগুলে, সেইবোৰ তোমালোকৰ পক্ষে অশুচি; যিকোনোৱে সেইবোৰৰ শৱ চুব, সি অশুচি হব।
\v 27 আৰু চাৰি ঠেঙেৰে ফুৰা সকলো জন্তুৰ মাজত যিবোৰ ভৰিৰ তলুৱাৰে খোজ কাঢ়ে, সেইবোৰ তোমালোকৰ পক্ষে অশুচি; যিকোনোৱে সেইবোৰৰ শৱ চুব, সি সন্ধ্যালৈকে অশুচি হৈ থাকিব।
\v 28 আৰু যিকোনোৱে সেইবোৰৰ শৱ লৈ যাব, সি নিজ বস্ত্ৰ ধুব, আৰু সন্ধ্যালৈকে অশুচি হৈ থাকিব; সেইবোৰেই তোমালোকৰ পক্ষে অশুচি।
\p
\v 29 মাটিত বগাই ফুৰা সকলো বিধৰ উৰগ জন্তুৰ মাজত এইবোৰ তোমালোকৰ পক্ষে অশুচি;
\v 30 নেউল, এন্দুৰ, সকলোবিধৰ গুঁই জেঠী, নাইপিয়া, তেজপিয়া, সোণগুঁই, আৰু মটিয়া গুঁই।
\v 31 বগাই ফুৰা জন্তুৰ মাজত এই সকলোবোৰ তোমালোকৰ পক্ষে অশুচি; সেইবোৰ মৰিলে, যি কোনোৱে সেইবোৰৰ শৱ চুব, সি সন্ধ্যালৈকে অশুচি হৈ থাকিব।
\v 32 আৰু সেইবোৰৰ মাজৰ কোনো শৱ যি বস্তুৰ ওপৰত পৰিব, সিও অশুচি হব; কাঠৰ পাত্ৰ বা বস্ত্ৰ, বা ছাল, বা মোনা, যিকোনো কামত লগা বস্তুৱেই হওক, তাক পানীত জুবুৰিয়াব লাগিব, আৰু সন্ধ্যালৈকে অশুচি হৈ থাকিব, পাছে শুচি হব।
\v 33 আৰু কোনো মাটিৰ পাত্ৰৰ ভিতৰত সেইবোৰৰ শৱ পৰিলে, তাৰ ভিতৰত থকা সকলো বস্তু অশুচি হব, আৰু তোমালোকে তাক ভাঙি পেলাবা।
\v 34 তাৰ ভিতৰত থকা পানী দি সিজোৱা সকলো খোৱা বস্তু অশুচি হব, আৰু তেনেকুৱা সকলো পাত্ৰত থকা সকলো প্ৰকাৰ পেয় দ্ৰব্য অশুচি হব।
\v 35 আৰু তন্দুৰেই হওক বা চুলাই হওক, যিকোনো বস্তুৰ ওপৰত সেইবোৰৰ শৱ পৰিব, সেয়ে অশুচি হব; তাক ভাঙি পেলাব লাগিব; সেইবোৰ অশুচি, তোমালোকৰ পক্ষে সেইবোৰ অশুচি হৈ থাকিব।
\v 36 তথাপি ভুমুক বা যি নাদত অনেক পানী জমা হৈ তাকে, সেয়ে শুচি হব; কিন্তু যি জনে সেইবোৰৰ মৰা শৱ চুব, সি অশুচি হব।
\v 37 আৰু সেইবোৰৰ শৱ যদি কোনো ববলগীয়া গুটিত পৰে, তেন্তে সেয়ে শুচি হৈ থাকিব;
\v 38 কিন্তু গুটিৰ ওপৰত পানী দিলে, যদি সেইবোৰৰ শৱ তাৰ ওপৰত পৰে, তেন্তে সেয়ে তোমালোকৰ পক্ষে অশুচি।
\p
\v 39 তোমালোকে খাব পৰা পশুৰ মাজত কোনো পশু মৰিলে, যিকোনোৱে তাৰ শৱ চুব, সি সন্ধ্যালৈকে অশুচি হৈ থাকিব।
\v 40 আৰু যিকোনোৱে তাৰ মাংস খাব, সি নিজৰ কাপোৰ ধুব, আৰু সন্ধ্যালৈকে অশুচি হৈ থাকিব; আৰু যি কোনোৱে তাৰ শৱ লৈ যাব সিও নিজ বস্ত্ৰ ধুব, আৰু সন্ধ্যালৈকে অশুচি হৈ থাকিব।
\p
\v 41 আৰু মাটিত বগাই ফুৰা প্ৰত্যেক উৰগ জন্তু ঘিণ লগা; তাক খাব নালাগে।
\v 42 মাটিত বগাই ফুৰা যিকোনো জীৱজন্তু পেটেৰে যায়, বা চাৰিঠেঙেৰে যায়, বা যিবোৰৰ অধিক ভৰি থাকে, সেইবোৰ তোমালোকে নাখাবা; কিয়নো সেইবোৰ ঘিণ লগা;
\v 43 সেই সকলো বগাই ফুৰা উৰগ আদি জন্তুবোৰৰ দ্বাৰাই তোমালোক নিজকে অশুচি নকৰিবা আৰু অশুচি হবলৈ সেইবোৰৰ দ্বাৰাই নিজকে অশুচি নকৰিবা।
\v 44 কাৰণ মই তোমালোকৰ ঈশ্বৰ যিহোৱা; এই হেতুকে তোমালোকে নিজকে পবিত্ৰ কৰি পবিত্ৰ হোৱা, কিয়নো মই পবিত্ৰ; তোমালোকে মাটিৰ ওপৰত বগাই ফুৰা ভুচৰ জন্তুবোৰৰ দ্বাৰাই নিজকে অশুচি নকৰিবা।
\v 45 কিয়নো, তোমালোকৰ ঈশ্বৰ হবলৈ তোমালোকক মিছৰ দেশৰ পৰা উলিয়াই অনা যিহোৱা মই; এই হেতুকে তোমালোক পবিত্ৰ হোৱা, কাৰণ মই পবিত্ৰ ।
\p
\v 46 শুচি অশুচি বস্তুৰ আৰু খাব পৰা খাব নোৱাৰা জন্তু, প্ৰভেদ জন্মাব নিমিত্তে,
\v 47 পশু, পক্ষী; জলচৰ, আৰু বগাই ফুৰা উৰগ আদি প্ৰাণীবোৰৰ বিষয়ে এই নিয়ম।
\s প্ৰসৱকাৰীনী শুচি হোৱাৰ নিয়ম।
\c 12
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক কোৱা কোনো তিৰোতাই প্ৰসৱ কৰিলে, তাইৰ যদি ল’ৰা হয়, তেন্তে তাই সাতদিন অশুচি হৈ থাকিব; তাইৰ মাহেকীয়া অশৌচৰ কালৰ দৰেই অশুচিতাৰ দৰেই তাই অশুচি হৈ থাকিব।
\v 3 পাছে অষ্টম দিনা ল’ৰাটিৰ লিঙ্গাগ্ৰ-চৰ্ম ছেদন কৰা হব।
\v 4 আৰু সেই তিৰোতাই ৰক্তস্ৰাৱৰ পৰা শুচি হবৰ অৰ্থে তাই তেত্ৰিশ দিন থাকিব; ৰক্তস্ৰাৱৰ অৱস্থাৰ পৰা শুচি নহয় মানে তাই পবিত্ৰ বস্তু নুচুব আৰু ধৰ্ম্মধামত নোসোমাব।
\v 5 যদি তাইৰ ছোৱালী হয়, তেন্তে মাহেকীয়া অশৌচৰ কালৰ দৰে দুসপ্তাহ অশুচি হৈ থাকিব; আৰু ৰক্তস্ৰাৱৰ পৰা শুচি হবৰ নিমিত্তে তাই ছয়ষষ্টি দিন থাকিব।
\p
\v 6 পাছে ৰক্তস্ৰাৱৰ পৰা শুচি হোৱা দিন পুৰ হলে, ল’ৰা বা ছোৱালীৰ অৰ্থে তাই হোম-বলিৰ নিমিত্তে এটা এবছৰীয়া মেৰ পোৱালি, আৰু পাপাৰ্ক বলিৰ নিমিত্তে এটা পাৰ পোৱালি বা এটা কপৌ সাক্ষাৎ কৰা তম্বুৰ দুৱাৰ-মুখলৈ পুৰোহিত ওচৰলৈ আনিব।
\p
\v 7 তেতিয়া তেওঁ যিহোৱাৰ সন্মূখত তাক উৎসৰ্গ কৰি, সেই তিৰোতাক প্ৰায়চিত্ত কৰিব; তাতে তাই নিজ ৰক্তস্ৰাৱৰ পৰা শুচি হব। ল’ৰা বা ছোৱালী প্ৰসৱ কৰা তিৰোতাৰ নিমিত্তে এই নিয়ম।
\v 8 যদি তাই মেৰ পোৱালি আনিবলৈ অসমৰ্থ হয়, তেন্তে তাই দুটা কপৌ বা দুটা পাৰ পোৱালি লৈ, তাৰ এটা হোমৰ অৰ্থে, আনটো পাপাৰ্থক বলিৰ অৰ্থে দিব, আৰু পুৰোহিতে তাইক প্ৰায়চিত্ত কৰিব;তাতে তাই শুচি হব।
\s কুষ্ঠ ৰোগৰ বিষয়
\c 13
\p
\v 1 পাছে যিহোৱাই মোচি আৰু হাৰোণক ক’লে,
\v 2 যদি কোনো মানুহৰ গাৰ ছালত দমলা বান্ধি উঠে, বা নিকৰি বান্ধি উঠে, বা জিলিকা দাগ হয়, আৰু সেয়ে যদি গাৰ ছালত কুষ্ঠৰোগৰ ঘা হৈ যায়, তেন্তে তাক হাৰোণ পুৰোহিতৰ বা তেওঁৰ পুত্ৰ পুৰোহিতবিলাকৰ মাজৰ এজনৰ ওচৰলৈ অনা হব।
\v 3 তেতিয়া পুৰোহিতে তাৰ গাৰ ছালত থকা সেই ঘা চাব; যদি ঘাৰ নোম বগা হৈ উঠে, আৰু ঘা যদি গাৰ ছালতকৈ দ যেন বোধ হয়, তেন্তে সেয়ে কুষ্ঠৰোগৰ ঘা; তাক চা পুৰোহিতে অশুচি বুলি কব।
\v 4 আৰু জিলিকা দাগ যদি তাৰ ঘাৰ ছালত বগা হয়; কিন্তু ছালতকৈ দ যেন বোধ নহয়, আৰু তাৰ নোম বগা হৈ যোৱা নাই, তেন্তে ঘা হোৱা মানুহটোক পুৰোহিতে সাতদিন বন্ধ কৰি ৰাখিব।
\v 5 পাছে সপ্তম দিনা পুৰোহিতে তাক চাই যদি তেওঁৰ দৃষ্টিত ঘা সেই একেদৰে থাকে, ছালত ব্যাপি যোৱা নাই, তেন্তে পুৰোহিতে তাক আকৌ আকৌ সাতদিন বন্ধ কৰি ৰাখিব।
\v 6 আৰু সপ্তমদিনা পুৰোহিত তাক আকৌ চাব; তেতিয়া যদি সেই ঘা গোমা হয়, আৰু ছালত ব্যাপি যোৱা নাই, তেন্তে পুৰোহিতে তাক শুচি বুলি কব; সেয়ে কেৱল নিকৰি বন্ধা ঘাহে; পাছে সি নিজ বস্ত্ৰ ধুই শুচি হব।
\v 7 কিন্তু তাৰ শুচিৰ অৰ্থে নিজকে পুৰোহিতক দেখুউৱাৰ পাছে, যদি সেই নিকৰি বন্ধা ঘা ছালত ব্যাপি যায়, তেন্তে সি পুনৰায় নিজকে পুৰোহিতক দেখুৱাব লাগিব।
\v 8 তাতে পুৰোহিতে চাই যদি তাৰ নিকৰি বন্ধা ঘা ছালত ব্যাপি যোৱা দেখে, তেন্তে তেওঁ তাক অশুচি বুলি কব; সেয়ে কুষ্ঠৰোগ।
\p
\v 9 কোনো মানুহৰ কুষ্টৰোগৰ ঘা হলে, তাক পুৰোহিতৰ গুৰিলৈ অনা হব।
\v 10 পাছে পুৰোহিতে তাক চাব; যদি তাৰ ছালত বগা ধৰণৰ দমলা বান্ধে, আৰু তাৰ দ্বাৰাই তাৰ নোম বগা হৈ উঠে, আৰু দমলাত কেঁচা মঙহ থাকে,
\v 11 তেন্তে তাৰ গাৰ ছালত সেয়ে পুৰণি কুষ্ঠৰোগ; তাতে পুৰোহিতে তাক অশুচি বুলি কব; তেওঁ তাক বন্ধ নকৰিব, কিয়নো সি অশুচি।
\v 12 আৰু ছালৰ সকলোতে কুষ্ঠৰোগ ব্যাপি যায়, আৰু পুৰোহিতৰ যিমানলৈকে চকু পৰে, সিমানলৈকে সেই ঘা থকা মানুহটোৰ মুৰৰ পৰা ভৰিলৈকে গোটেই ছাল কুষ্ঠৰোগেৰে ঢাকে,
\v 13 তেন্তে তাৰ গোটেই গা কুষ্ঠৰোগেৰে ঢকা দেখি, পুৰোহিতে ঘা থকা মানুহটোক শুচি বুলি কব; তাৰ গোটেই গা বগা; সি শুচি।
\v 14 কিন্তু যেতিয়া তাত কেঁচা মঙহ দেখা যাব, তেতিয়া সি অশুচি হব।
\v 15 আৰু পুৰোহিতে চাই সেই কেঁচা মঙহ দেখি, তাক অশুচি বুলি কব; সেই কেঁচা মঙহ অশুচি; সেয়ে কুষ্ঠৰোগ।
\v 16 আৰু সেই কেঁচা মঙহ যদি পুনৰায় বগা হৈ যায়, তেন্তে সি পুৰোহিতৰ ওচৰলৈ যাব।
\v 17 তেতিয়া পুৰোহিতে তাক চাব,আৰু চোৱা, যদি তাৰ ঘা বগা হৈ উঠে, তেন্তে পুৰোহিতে সেই ঘা থকা মানুহটোক শুচি বুলি কব, সি শুচি।
\p
\v 18 আৰু গাৰ ছালত ফোঁহোৰা হৈ ভাল হোৱাৰ পাছত,
\v 19 যদি সেই ফোঁহোৰাৰ ঠাইত বগা বৰণৰ দমলা বান্ধে, বা বগা আৰু অলপ ৰঙা বৰণৰ জিলিকা দাগ হয়, তেন্তে তাক পুৰোহিতক দেখুউৱা হব।
\v 20 তাতে পুৰোহিতে তাক চাব; যদি সেয়ে ছালতকৈ দ যোন বোধ হয়, আৰু তাৰ নোম বগা হৈ গ’ল, তেন্তে পুৰোহিতে তাক অশুচি বুলি কব; সেয়ে ফোঁহোৰাত ওলোৱা কুষ্ঠৰোগৰ ঘা।
\v 21 কিন্তু পুৰোহিতে তাক চাই বগা নোম নেদেখে, আৰু সেয়ে ছালতকৈ দ নহয়, কিন্তু গোমা হয়, তেন্তে পুৰোহিতে তাক সাত দিন বন্ধ কৰি ৰাখিব।
\v 22 পাছে সেয়ে যদি ছালত ব্যাপি যায়, তেন্তে পুৰোহিতে তাক অশুচি বুলি কব; সেয়ে কুষ্ঠ ৰোগৰ ঘা।
\v 23 কিন্তু যদি জিলিকা দাগ নিজ ঠাইতে থাকে, আৰু ব্যাপি নাযায়, তেন্তে সেয়ে ফোঁহোৰাৰ দাগ মাত্ৰ; পুৰোহিতে তাক শুচি বুলি কব।
\p
\v 24 যদি গাৰ ছালত জুইয়ে পোৰা দাগ হয়, আৰু সেই দাগৰ নতুন ছালৰ ৰঙচীয়া বগা বা শুদ্ধ বগা বা জিলিকা দাগ হয়,
\v 25 তেন্তে পুৰোহিতে তাক চাব; যদি জিলিকা দাগত থকা নোম বগা হৈ গ’ল, আৰু আন ছালতকৈ দ যেন দেখা যায়, তেন্তে সেয়ে জুইয়ে পোৰা দাগত ওলোৱা কুষ্ঠ ৰোগ; পুৰোহিতে তাক অশুচি বুলি কব, সেয়ে কুষ্ঠ ৰোগৰ ঘা।
\v 26 কিন্তু যদি পুৰোহিতে চাই জিলিকা দাগত বগা নোম নেদেখে, আৰু সেই দাগ ছালতকৈ দ নহয়, কিন্তু গোমা হয়, তেন্তে পুৰোহিতে তাক সাত দিন বন্ধ কৰি ৰাখিবা।
\v 27 পাছে সপ্তম দিনা পুৰোহিতে তাক চাব; তাতে যদি ছালত সেয়ে ব্যাপি যায়, তেন্তে পুৰোহিতে তাক অশুচি বুলি কব; সেয়ে কুষ্ঠ ৰোগৰ ঘা।
\v 28 আৰু যদি সেই জিলিকা দাগ নিজ ঠাইতে থাকে, আৰু ছালত ব্যাপি নাযায়, কিন্তু গোমা হয়, তেন্তে সেয়ে পোৰা ঠাইত উঠা দমলা মাথোন; পুৰোহিতে তাক শুচি বুলি কব; কিয়নো সেয়ে জুইয়ে পোৰা ঘাৰ দাগহে মাথোন।
\p
\v 29 পুৰুষ কি স্ত্ৰীৰ মুৰত বা দাড়িৰ মাজত ঘা হলে, পুৰোহিতে সেই ঘা চাব;
\v 30 সেয়ে যদি ছালতকৈ দ যেন বোধ হয়, আৰু তাত হালধীয়া মিহি নোম থাকে তেন্তে পুৰোহিতে তাক অশুচি বুলি কব; সেয়ে চুলি কি দাড়ি সৰা ৰোগ; সেয়ে মুৰৰ চুলি বা দাড়িৰ কুষ্ঠ।
\v 31 আৰু পুৰোহিতে চুলি কি দাড়ি সৰা ৰোগৰ ঘা চালে, যদি সেয়ে ছালতকৈ দ যেন বোধ নহয়, আৰু তাত ক’লা নোম নাথাকে, তেন্তে পুৰোহিতে সেই চুলি কি দাড়ি সৰা ৰোগ থকা মানুহটোক সাতদিন বন্ধ কৰি ৰাখিব।
\v 32 পাছে পুৰোহিতে সপ্তম দিনা সেই ঘা চাব; যদি সেই ঘা ব্যাপি যোৱা নাই, আৰু তাত হালধীয়া নোম নাই, আৰু ঠালতকৈ ঘাৰ ছা দ যেন বোধ নহয়,
\v 33 তেন্তে তাৰ মুৰ খুৰুউৱা হব, কিন্তু ঘা থকা ঠাইডোখৰ নুখুৰাব; পাছে পুৰোহিতে সেই ঘা থকা মানুহটোক আৰু সাতদিন বন্ধ কৰি ৰাখিব।
\v 34 পাছে সপ্তমদিনা পুৰোহিতে সেই ঘা চাব; তাতে, যদি সেই ঘা ছালত ব্যাপি যোৱা নাই, আৰু ছালতকৈ দ যেন বোধ নহয়, তেন্তে পুৰোহিতে তাক শুচি বুলি কব; পাছে সি নিজ বস্ত্ৰ ধুই শুচি হব।
\v 35 সি শুচি হোৱাৰ পাছত, যদি ছালত সেই ঘা ব্যাপি যায়,
\v 36 তেন্তে পুৰোহিতে তাক চাব; যদি তাৰ ছালত সেই ঘা ব্যাপি যোৱা দেখে, তেন্তে পুৰোহিতে হালধীয়া নোম নিবিচাৰিব; সি অশুচি।
\v 37 কিন্তু তেওঁ তেওঁ দৃষ্টিত যদি সেই ঘা একেদৰে থাকে, আৰু তাৰ মাজত ক’লা নোম গজে, তেন্তে সেই ৰোগ ভাল হ’ল; সি শুচি; পুৰোহিতে তাক শুচি বুলি কব।
\p
\v 38 আৰু যদি কোনো পুৰুষ কি স্ত্ৰীৰ গাৰ ছালত ঠায়ে ঠায়ে জিলিকা দাগ, অৰ্থাৎ জিলিকা বগা দাগ হয়, তেন্তে পুৰোহিতে তাক চাব;
\v 39 যদি তাৰ ছালত হোৱা জিলিকা দাগবোৰ গোম বৰণীয়া বগা হয়, তেন্তে সেয়ে ছালত উৎপন্ন হোৱা এবিধ ফোঁহা; সি শুচি।
\p
\v 40 আৰু যদি কোনো মানুহৰ মুৰৰ চুলি সৰি যায়, তেন্তে সি টকলা মুৰা; সি শুচি।
\v 41 আৰু যদি তাৰ মুৰৰ আগফালৰ চুলি সৰি যায়, তেন্তে সি টপা; সিও শুচি।
\v 42 কিন্তু যদি টকলা বা টপা মুৰত ৰঙচীয়া বগা ঘা হয়, তেন্তে সেয়ে তাৰ টকলা মুৰত বা টপা মুৰত হোৱা কুষ্ঠ।
\v 43 তেতিয়া পুৰোহিতে তাক চাব; যদি গাৰছালত হোৱা কুষ্ঠ ৰোগৰ দৰে তাৰ টকলা বা টপা মুৰত সেই ঘা দমলা ৰঙচীয়া বগা হয়,
\v 44 তেন্তে সি কুষ্ঠ ৰোগী; সি অশুচি;অৱশ্যে পুৰোহিতে তাক অশুচি বুলি কব; তাৰ কুষ্ঠৰোগৰ ঘা তাৰ মুৰতে আছে।
\p
\v 45 যি কুষ্ঠৰোগীৰ গাত কুষ্ঠৰোগৰ ঘা থাকে, তাৰ বস্ত্ৰ ফলা যাব, আৰু তাৰ মুৰৰ চুলি মুকলিকৈ ৰখা হব, আৰু সি নিজৰ ওপৰ ওঁঠ ঢাকিব, “অশুচি, অশুচি,” বুলি চিঞঁৰিব।
\v 46 যিমান দিন তাৰ গাত সেই কুষ্ঠৰোগ ঘা থাকিব, সিমান দিন সি অশুচি হৈ থাকিব; অশুচি হোৱাত সি অকলে থাকিব; তাৰ থকা ঠাই ছাউনিৰ বাহিৰত হব।
\p
\v 47 আৰু নোমৰ কি শণ সুতাৰ বস্ত্ৰত,
\v 48 বা শণৰ কি নোমৰ দীঘ সুতা কি বাণী সুতাত, বা কোনো ছালত, কি ছালেৰে সজা কোনো বস্ত্ৰত কুষ্ঠৰোগৰ কোনো দাগ থাকিলে,
\v 49 বস্ত্ৰ বা ছালত, বা দীঘ সুতাত বা বাণী সুতাত, বা ছালৰ কোনো বস্ত্ৰত থকা সেই দাগ যদি অলপ কেঁচা বৰণীয়া বা ৰঙচীয়া হয়, তেন্তে সেয়ে কুষ্ঠৰোগ দাগ, তাক পুৰোহিতক দেখুউৱা যাব।
\v 50 পাছে পুৰোহিতে সেই দাগ চাই, দাগ থকা বস্তুটো সাতদিন বন্ধ কৰি ৰাখিব।
\v 51 পাছে সপ্তমদিনা পুৰোহিতে সেই দাগ চাই যদি কাপোৰত, বা দীঘ সুতা কি বাণী সুতাত, বা কোনো কামৰ নিমিত্তে ব্যৱহাৰ কৰা ছালত সেই দাগ ব্যাপি যোৱা দেখে, তেন্তে সেই দাগ সংহাৰক কুষ্ঠৰোগৰ দাগ; সেয়ে অশুচি।
\v 52 এই হেতুকে, যি বস্ত্ৰত, বা নোমৰ সি শণৰ যি দীঘ সুতাত বা বাণী সুতাত, বা ছালেৰে সজা যি বস্ত্ৰত সেই দাগ হয়, তেন্তে তাক পুৰি ভস্ম কৰিব; কিয়নো সেয়ে সংহাৰক কুষ্ঠ; তাক জুইত পুৰি ভস্ম কৰা হব।
\p
\v 53 কিন্তু পুৰোহিতে চাই যদি সেই দাগ কাপোৰত, বা দীঘ সুতাত কি বাণী সুতাত, বা ছালৰ কোনো বস্ত্ৰত দাগ ব্যাপি যোৱা নেদেখে,
\v 54 তেন্তে পুৰোহিতে সেই দাগ থকা বস্তুটো ধুবলৈ আজ্ঞা দিব; পাছে আৰু সাতদিন সেই বস্তুটো বন্ধ কৰি ৰাখিব।
\v 55 সেই দাগ থকা বস্তু ধোৱাৰ পাছত পুৰোহিতে সেই দাগ চাব; আৰু সেই দাগ ব্যাপি নগলেও যদি আন বৰণ ধৰা নাই, তেন্তে সেয়ে অশুচি; তুমি তাক জুইত পুৰি ভস্ম কৰিবা; সেয়ে ইলুটিয়ে সিলুটিয়ে জিম সৰা টকলা ঠাই।
\p
\v 56 কিন্তু ধোৱাৰ পাছত পুৰোহিতে চাই যদি সেই দাগ গোমা দেখে, তেন্তে তেওঁ সেই বস্ত্ৰৰ পৰা, বা ছালৰ পৰা, বা দীঘ সুতা বা বাণী সুতাৰ পৰা তাক চিঙি পেলাব।
\v 57 তথাপি যদি সেই বস্ত্ৰত, বা দীঘ সুতা কি বাণী সুতাত, বা ছালেৰে সজা কোনো বস্ত্ৰত তাক পুনৰাই দেখা যায়, তেন্তে সেয়ে ব্যাপি যোৱা কুষ্ঠ; সেই দাগ থকা বস্তুটো তুমি জুইত পুৰি ভস্ম কৰিবা।
\v 58 আৰু ধোৱাৰ পাছত সেই দাগ বস্ত্ৰৰ পৰা বা দীঘ সুতা কি বাণী সুতাৰ পৰা, বা ছালৰ কোনো বস্তুৰ পৰা এৰাই, তেন্তে দ্বিতীয়বাৰ তাক ধোৱা হব; তাতে সেয়ে শুচি হব।
\p
\v 59 নোমৰ বা শণ সুতাৰ বস্ত্ৰত, বা দীঘ সুতা কি বাণী সুতাত বা ছালৰ কোনো বস্তুত হোৱা কুষ্ঠ ৰোগৰ দাগৰ বিষয়ে শুচি অশুচি বুলি কোৱা নিয়ম এই।
\c 14
\p
\v 1 পাছে যিহোৱাই মোচিক ক’লে,
\v 2 কুষ্ঠৰোগী সুস্থ হোৱা দিনা তাৰ পক্ষে এই নিয়ম হব; তাক পুৰোহিতৰ ওচৰলৈ অনা হব।
\v 3 পাছে পুৰোহিতে ছাউনিৰ বাহিৰলৈ ওলাই গৈ চাই যদি কুষ্ঠৰোগীৰ কুষ্ঠৰোগ ভাল হোৱা দেখে,
\v 4 তেন্তে পুৰোহিতে সেই শুচি কৰিব লগা মানুহটোৰ নিমিত্তে দুটা জীয়া শুচি চৰাই, এডোখৰ এৰচ কাঠ, অলপ ৰঙা নোম, আৰু একোচা এচোব বন, এই সকলোকে লবলৈ আজ্ঞা দিব।
\v 5 আৰু মাটিৰ পাত্ৰ থোৱা বোৱতী পানীৰ ওপৰত তাৰ এটা চৰাই কাটিবলৈ পুৰোহিতে আজ্ঞা কৰিব।
\v 6 পাছে তেওঁ জীয়া চৰাইটো, এৰচ কাঠডোখৰ, আৰু এচোব বন কোচা এই সকলোকে লৈ সেই বোৱতীপানীৰ ওপৰত কটা চৰাইটোৰ তেজত জীয়া চৰাইটোৰে সৈতে জুবুৰিয়াই,
\v 7 কুষ্ঠৰ পৰা শুচি হবলগীয়া মানুহটোৰ ওপৰত সাতবাৰ ছটিয়াই তাক শুচি বুলি কব, আৰু জীয়া চৰাইটো পথাৰৰ ফাললৈ উৰুৱাই দিব।
\v 8 আৰু সেই শুচি হবলগীয়া মানুহটোৱে নিজ বস্ত্ৰ ধুই, চুলি দাড়ি আদি গাৰ আটাই নোম খুৰাই পানী গা ধুব; তাতে সি শুচি হব; তাৰ পাছত সি ছাউনিত সোমাব পাৰিব, কিন্তু সি সাতদিন নিজ তম্বুৰ বাহিৰত থাকিব লাগিব।
\v 9 পাছে সপ্তম দিনা সি নিজ মুৰৰ চুলি দাড়ি চেলাউৰী আদি গোটেই গাৰ নাম খুৰাব, আৰু নিজ বস্ত্ৰ ধুই, আপি নিজেও পানী গা ধুই শুচি হব।
\p
\v 10 পাছে অষ্টমদিনা সি দুটা নিঘুণ মতা মেৰ পোৱালি, এজনী এবছৰীয়া নিঘুণ চেঁউৰী মেৰ পোৱালি, ভক্ষ্য নৈবেদ্যৰ অৰ্থে তেল মিহলোৱা আটা গুড়ি ঐফাৰ দহ ভাগৰ তিনিভাগ, আৰু এক “লোগ” তেল লব।
\v 11 পাছে শুচি কৰোতা পুৰোহিতে, সেই শুচি হবলগীয়া মানুহটোক, আৰু সেই বস্তুবোৰ লৈ সাক্ষাৎ কৰা তম্বুৰ দুৱাৰৰ ওচৰত যিহোৱাৰ সন্মূখত থব।
\v 12 পাছে পুৰোহিতে মেৰ পোৱালি দুটাৰ এটা পোৱালি সেই এক “লোগ” তেলেৰে সৈতে দোষাৰ্থক বলি স্বৰূপে উৎসৰ্গ কৰিব, আৰু দোলনীয়া নৈবেদ্যৰ অৰ্থে সেইবোৰ যিহোৱাৰ সন্মূখত দোলাব।
\v 13 আৰু যি ঠাইত পাপাৰ্থক বলি আৰু হোম-বলি কটা যায়, পবিত্ৰ স্থানৰ সেই ঠাইতে সেই মেৰৰ পোৱালিটো কাটিব লাগিব, কিয়নো সেই দোষাৰ্থক বলি পুৰোহিতৰ ভাগ, আৰু সেয়ে অতি পবিত্ৰ।
\v 14 পাছে পুৰোহিতে সেই দোষাৰ্থক বলিৰ কিছু তেজ লৈ, সেই শুচি হবলগীয়া মানুহটোৰ সোঁ কাণৰ মুৰত, সোঁ হাতৰ বুঢ়া আঙুলিত, আৰু সোঁ ভৰিৰ বুঢ়া আঙুলিত লগাই দিব।
\v 15 আৰু পুৰোহিতে সেই “লোগ” তেলৰ কিছু লৈ নিজৰ বাওঁহাতৰ তলুৱাত থাকিব।
\v 16 পাছে পুৰোহিতে সেই বাওঁ হাতৰ তলুৱাত থকা তেলত নিজ সোঁহাতৰ আঙুলি জুবুৰিয়াই, আঙুলিৰে সেই তেলৰ পৰা অলপ অলপকৈ যিহোৱাৰ সন্মূখত সাতবাৰ ছটিয়াব।
\v 17 আৰু পুৰোহিতে নিজৰ হাতৰ তলুৱাত থকা অৱশিষ্ট তেলৰ কিছু লৈ, শুচি হবলগীয়া মানুহটোৰ সোঁ কাণৰ মুৰত, সোঁ হাতৰ বুঢ়া আঙুলিত, আৰু সোঁ ভৰিৰ বুঢ়া আঙুলিত পুৰ্বে দিয়া দোষাৰ্থক বলিৰ তেজৰ ওপৰত লগাই দিব।
\v 18 পাছে পুৰোহিতে নিজৰ হাতৰ তলুৱাত থকা অৱশিষ্ট তেলখিনি সেই শুচি হবলগীয়া মানুহটোৰ মুৰত দিব, আৰু পুৰোহিতে যিহোৱাৰ সন্মূখত তাক প্ৰায়চিত কৰিব।
\v 19 আৰু পুৰোহিতে পাপাৰ্থক বলিটো উৎসৰ্গ কৰিব, আৰু সেই শুচি হবলগীয়া মানুহটোৰ অশৌচৰ নিমিত্তে তাক প্ৰায়চিত কৰিব; তাৰ পাছত হোমবলি কাটিব।
\v 20 আৰু পুৰোহিতে হোমবলিটো আৰু ভক্ষ্য নৈবেদ্য খিনি বেদি উৎসৰ্গ কৰিব, আৰু তাক প্ৰায়চিত কৰিব; তাতে সি শুচি হব।
\p
\v 21 সেই মানুহটো যদি দৰিদ্ৰ হয়, ইমান আনিবলৈ তাৰ সমৰ্থ নাথাকে, তেন্তে, সি নিজৰনিমিত্তে প্ৰায়চিত কৰিবলৈ দোলনীয় নৈবেদ্যৰ অৰ্থে দোষাৰ্থক বলি স্বৰূপে এটা মতা মেৰ পোৱালি, ভক্ষ্য নৈবেদ্যৰ অৰ্থে তেল মিহলোৱা আটাগুড়িৰ ঐফাৰ দহভাগৰ এভাগ এক “লোগ” তেল, আৰু নিজৰ সমৰ্থ অনুসাৰে দুটা কপৌ বা দুটা পাৰ পোৱালি আনিব; তাৰ এটা পাপাৰ্থক বলি, আনটো হোমবলি হব।
\v 22 এবং আপন সঙ্গতি অনুসারে দুইটী ঘুঘু কিম্বা দুইটী কপোতশাবক আনিবে; তাহার একটী পাপার্থক বলি, অন্যটী হোমবলি হইবে।
\v 23 পাছে অষ্টম দিনা, সি নিজকে শুচি কৰিবৰ অৰ্থে সাক্ষাৎ কৰা তম্বুৰ দুৱাৰ-মুখলৈ যিহোৱাৰ আগলৈ পুৰোহিতৰ ওচৰলৈ সেইবোৰ আনিব।
\v 24 পাছে পুৰোহিতে দোষাৰ্থক বলিৰ মেৰ পোৱালিটো আৰু সেই “লোগ” তেল লৈ, যিহোৱাৰ সন্মূখত দোলনীয় নৈবেদ্যৰ অৰ্থে দোলাব।
\v 25 পাছে তেওঁ সেই দোষাৰ্থক বলিৰ মেৰ পোৱালিটো কাটিব লাগিব; পুৰোহিতে সেই দোষাৰ্থক বলিৰ কিছু তেজ লৈ, শুচি হবগীয়া মানুহটোৰ সোঁ কাণৰ মুৰত, সোঁ হাতৰ বুঢ়া আঙুলিত,আৰু সোঁ ভৰিৰ বুঢ়া আঙুলিত লগাই দিব।
\v 26 পাছে পুৰোহিতে সেই তেলৰ অলপ নিজৰ বাওঁ হাতৰ তলুৱাত বাকিব।
\v 27 আৰু পুৰোহিতে সোঁ আঙুলিৰে বাওঁ হাতৰ তলুৱাত থকা সেই তেলৰ অলপ অলপকৈ সাতবাৰ যিহোৱাৰ সন্মূখত ছটিয়াব।
\v 28 পাছে পুৰোহিতে নিজৰ হাতৰ তলুৱাত থকা তেলৰ পৰা কিছু লৈ, শুচি হবলগীয়া মানুহটোৰ সোঁ হাতৰ বুঢ়া আঙুলিত, পুৰ্বে দিয়া সেই দোষাৰ্থক বলিৰ তেজ থকা ঠাইৰ ওপৰত দিব।
\v 29 আৰু শুচি হবলগীয়া মানুহটোক যিহোৱাৰ সন্মূখত প্ৰায়চিত কৰিবলৈ, পুৰোহিতে নিজৰ হাতত থকা অৱশিষ্ট তেলখিনি তাৰ মুৰত দিব।
\v 30 পাছে যি সমৰ্থ অনুসাৰে অনা সেই কপৌ দুটাৰ বা পাৰ পোৱলি দুটাৰ মাজৰ এটা উৎসৰ্গ কৰিব,
\v 31 অৰ্থাৎ তাৰ সমৰ্থ অনুসাৰে অনা সেই দুটাৰ এটা পাপাৰ্থক বলি, আনটো হোম-বলিস্বৰূপে ভক্ষ্য নৈবেদ্যখিনিয়ে সৈতে উৎসৰ্গ কৰিব, শুচি হবলগীয়া মানুহটোক পুৰোহিতে যিহোৱাৰ সন্মূখত প্ৰায়চিত্ত কৰিব।
\v 32 কুষ্ঠৰোগৰ ঘা থকা যি মানুহ নিজকে শুচি কৰা সময়ত নিয়মিত বলিদান আদি দিবলৈ অসমৰ্থ, তাৰ এই নিয়ম।
\p
\v 33 পাছে যিহোৱাই মোচি আৰু হাৰোণক ক’লে
\v 34 মই যি দেশ অধিকাৰ অৰ্থে তোমালোকক দিম, সেই কনান দেশত তোমালোকে সোমোৱাৰ পাছে, তোমালোকে অধিকাৰ কৰা দেশৰ কোনো ঘৰত যদি মই কুষ্ঠৰোগৰ দাগ উৎপন্ন কৰোঁ,
\v 35 তেন্তে ঘৰৰ গৰাকীয়ে আহি পুৰোহিতক জনাব, যে মোৰ ঘৰত কুষ্ঠ ৰোগৰ দাগ যেন দেখিছো।
\v 36 তাৰ পাছত, ঘৰৰ সকলোবস্তু যেন অশুচি নহয় এই নিমিত্তে, সেই দাগ চাবলৈ পুৰোহিতে ঘৰ সোমোৱাৰ পুৰ্বেই ঘৰ খালী কৰিবলৈ পুৰোহিতে আজ্ঞা কৰিব; পাছত পুৰোহিতে ঘৰ চাবলৈ সোমাব।
\v 37 পাছে তেওঁ সেই দাগ চাব; যদি সেই দাগ ঘৰৰ দেৱালত অলপ কেঁচা বৰণীয়া বা ৰঙচীয়া চকলা-চকলী হয়, আৰু দেৱালতকৈ দ যেন বোধ হয়,
\v 38 তেন্তে পুৰোহিত ঘৰৰ পৰা দুৱাৰ-মুখলৈ ওলাই সাতদিন সেই ঘৰ বন্ধ কৰি ৰাখিব।
\v 39 সপ্তমদিনা পুৰোহিতে পুনৰায় আহি তাক চাই, যদি ঘৰৰ দেৱালত সেই দাগ বিয়পি যোৱা দেখে,
\v 40 তেন্তে মানুহে যেন সেই দাগ থকা শিলবোৰ উলিয়াই নগৰৰ বাবিৰত অশুচি ঠাইতপেলাই দিয়ে, পুৰোহিতে এনে আজ্ঞা কৰিব।
\v 41 পাছে সেই ঘৰৰ ভিতৰৰ চাৰিওফালৰ দেৱাল তেওঁ চুঁচাই পেলোৱাৰ, আৰু চুঁচি পেলোৱাৰ কৰালবোৰ সিহঁতে নগৰৰ বাহিৰত অশুচি ঠাইত পেলাই দিব।
\v 42 আৰু সিহঁতে আন শিল লৈ সেই শিলৰ ঠাইত বহুৱাব, আৰু আন কৰাল লৈ ঘৰ লিপিব।
\p
\v 43 এইদৰে শিল উলিওৱা আৰু ঘৰ চুঁচা, আৰু লিপাৰ পাছত, যদি পুনৰায় ঘৰত সেই দাগ ওলাই,
\v 44 তেতিয়া, পুৰোহিতে আহি চাই, যদি সেই ঘৰত দাগ ব্যাপি যোৱা দেখে, তেন্তে সেই ঘৰত সংহাৰক কুষ্ঠ আছে; সেয়ে অশুচি।
\v 45 তেতিয়া মানুহে সেই ঘৰ ভাঙি পেলাব, আৰু তাৰ শিল, কাঠ, আৰু কৰাল আদি সকলোকে নগৰৰ বাহিৰলৈ অশুচি ঠাইলৈ লৈ যাব।
\v 46 আৰু সেই ঘৰ বন্ধ থাকে মানে যি কোনোৱে তাৰ ভিতৰত সোমাব, সি সন্ধ্যালৈকে অশুচি হৈ থাকিব।
\v 47 আৰু যিকোনোৱে সেই ঘৰত শুব, সি নিজ বস্ত্ৰ ধুব, আৰু যিকোনোৱে সেই ঘৰত আহাৰ কৰিব, সিও নিজ বস্ত্ৰ ধুব লাগিব।
\p
\v 48 আৰু সেই ঘৰ লিপাৰ পাছত পুৰোহিতে সোমাই যদি সেই দাগ ব্যাপি নোযোৱা দেখে, তেন্তে পুৰোহিতে সেই ঘৰ শুচি বুলি কব; কিয়নো তাৰ কুষ্ঠ ভাল হল।
\v 49 পাছে তেওঁ সেই ঘৰ শুচি কৰিবৰ নিমিত্তে, দুটা চৰাই, এডোখৰ এৰচ কাঠ, অলপ ৰঙা নোম, আৰু একোচা এচোব বন লৈ,
\v 50 মাটিৰ পাত্ৰত থোৱা বোৱতী পানীৰ ওপৰত তাৰ এটা চৰাই কাটিব।
\v 51 পাছে তেওঁ সেই এৰচ কাঠডোখৰ, এচোব বনকোচা, ৰঙা নোমখিনি, আৰু জীয়া চৰাইটো এই সকলোকে লৈ, সেই কটা চৰাইৰ তেজত আৰু বোৱতী পানীত জুবুৰিয়াই সাতবাৰ ঘৰত ছটিয়াব।
\v 52 এইদৰে চৰাইৰ তেজ, বোৱতী পানী, জীয়া চৰাই, এৰচ কাঠ, এচোব বন, আৰু ৰঙা নোম, এই সকলোৰে দ্বাৰাই সেই ঘৰ শুচি কৰিব।
\v 53 পাছে নগৰৰ বাহিৰলৈ পথাৰৰ ফাললৈ সেই জীয়া চৰাইটো উৰুৱাই দিব; এইদৰে তেওঁ ঘৰ প্ৰায়চিত্ত কৰিব; তাতে সেই ঘৰ শুচি হব।
\p
\v 54 এইয়ে চুলি দাড়ি সৰা,
\v 55 কাপোৰ আৰু ঘৰত হোৱা কুষ্ঠ,
\v 56 দমলা বন্ধা, নিকৰি বন্ধা, জিলিকা দাগ, এই সকলো প্ৰকাৰ কুষ্ঠ ৰোগৰ চিনৰ নিয়ম;
\v 57 এই সকলো কোন সময়ত শুচি আৰু কোন সময়ত অশুচি, তাক জনোৱাই তাৰ অভিপ্ৰায়; এইয়ে কুষ্ঠৰোগ নিয়ম।
\s নানা অশৌচৰ পৰা শুচি হোৱাৰ নিয়ম।
\c 15
\p
\v 1 পাছে যিহোৱাই মোচি হাৰোণক ক‘লে,
\v 2 তোমালোকে ইস্ৰায়েলৰ সন্তানবিলাকক এই কথা কোৱা, কোনো পুৰুষৰ, গাৰ পৰা কিবা বৈ থকা ৰোগ হলে, সেই ৰোগৰ নিমিত্তে সি অশুচি হব।
\v 3 সেই ৰোগ থাকে মানে সি অশুচি হৈ থাকিব; তাৰ গাৰ পৰা যি বৈ থাকে, সেয়ে বে থাকক বা বৈ থকাৰ পৰা বন্ধ হওক, তথাপি সি অশুচি অৱস্থাত থাকিব।
\v 4 সেই ৰোগী শোৱা প্ৰত্যেক শয্যা অশুচি আৰু বহা প্ৰত্যেক আসনো অশুচি।
\v 5 যি কোনোৱে তাৰ শয্যা চুব, সি নিজ বস্ত্ৰ ধুব, পানীত গা ধুব, আৰু সন্ধ্যালৈকে অশুচি হৈ থাকিব।
\v 6 আৰু সেই ৰোগী বহা আসনত যদি কোনোবা বহে, তেন্তে সি নিজ বস্ত্ৰ ধুব, পানীত গা ধুব, আৰু সন্ধ্যালৈকে অশুচি হৈ থাকিব।
\v 7 আৰু যিকোনোৱে সেই ৰোগীৰ গা চুব, সি নিজ বস্ত্ৰ ধুব, আৰু সন্ধ্যালৈকে অশুচি হৈ থাকিব।
\v 8 আৰু সেই ৰোগীয়ে যদি কোনো মানুহৰ গাত থুই পেলায়, তেন্তে সি নিজ বস্ত্ৰ ধুব, পানীত গা ধুব, আৰু সন্ধ্যালৈকে অশুচি হৈ থাকিব।
\v 9 আৰু সেই ৰোগী যিকোনো বাহনত উঠিব, সেয়ে অশুচি হব।
\v 10 আৰু যিকোনোৱে তাৰ তলত থকা কোনো বস্তু চুব, সি সন্ধ্যালৈকে অশুচি হৈ থাকিব; আৰু যি কোনোৱে সেই বস্তু তুলি নিব, সি নিজ বস্ত্ৰ ধুব, আৰু সন্ধ্যালৈকে অশুচি হৈ থাকিব।
\v 11 সেই ৰোগীয়ে হাত নোধোৱাকৈ যাক চুব, সি নিজ বস্ত্ৰ ধুব, পানীত গা ধুব, আৰু সন্ধ্যালৈকে অশুচি হৈ থাকিব।
\v 12 আৰু সেই ৰোগীয়ে যি কোনো মাটিৰ পাত্ৰ চুব, তাক ভাঙি পেলাব লাগিব, আৰু সকলো কাঠৰ পাত্ৰ পানীত ধুব লাগিব।
\p
\v 13 পাছে সেই ৰোগী যেতিয়া নিজ ৰোগৰ পৰা সুস্থ হব, তেতিয়া তেওঁ নিজ শুচিৰ অৰ্থে, সাত দিন বাট চাই থাকি নিজ বস্ত্ৰ ধুব, আৰু বোৱতী পানীত গা ধুব; তাতে তেওঁ শুচি হব।
\v 14 অষ্টম দিনা তেওঁ নিজৰ নিমিত্তে দুটা কপৌ বা দুটা পাৰ পোৱালি লৈ, সাক্ষাৎ কৰা তম্বুৰ দুৱাৰ-মুখলৈ যিহোৱাৰ আগলৈ আহি সেইবোৰ পুৰোহিতক দিব।
\v 15 তাতে পুৰোহিতে তাৰ এটা পাপাৰ্থক বলিৰ বলি স্বৰূপে উৎসৰ্গ কৰিব; এইদৰে পুৰোহিতে তাৰ সেই ৰোগৰ কাৰণে যিহোৱাৰ সন্মূখত তাক প্ৰায়শ্চিত্ত কৰিব।
\p
\v 16 আৰু যদি কোনো পুৰুষৰ বীৰ্য্যপাত হয়, তেন্তে সি নিজ গোটেই গা পানীত ধুব, আৰু সন্ধ্যালৈকে অশুচি হৈ থাকিব।
\v 17 আৰু যিকোনো বস্তুত বা ছালত বীৰ্য্য লাগিব, তাকপানীত ধুব লাগিব, আৰু সেয়ে সন্ধ্যালৈকে অশুচি হৈ থাকিব।
\v 18 আৰু কোনো পুৰুষে তিৰোতাৰে সৈতে শয়ন কৰোঁতে বীৰ্য্যপাত হলে, সিহঁত দুয়ো পানীত গা ধুব, আৰু সন্ধ্যালৈকে অশুচি হৈ থাকিব।
\p
\v 19 আৰু যদি কোনো তিৰোতাৰ গাৰ পৰা কিবা বৈ থাকে, আৰু তাইৰ গাৰ পৰা সেই বৈ থকা বস্তু যদি তেজ হয়, তেন্তে তাই সাত দিন অশুচি হৈ থাকিব; যিকোনোৱে তাইক চুব, সি সন্ধ্যালৈকে অশুচি হৈ থাকিব।
\v 20 আৰু সেই অশৌচৰ কালত তাই যিহৰ ওপৰত শুব, সেয়ে অশুচি হব; আৰুন যিহৰ ওপৰত তাই বহিব, সেইটো অশুচি হব।
\v 21 আৰু যিকোনোৱে তাইৰ শয্যা চুব; সি নিজ বস্ত্ৰ ধুব, পানীত গা ধুব আৰু সন্ধ্যালৈকে অশুচি হৈ থাকিব।
\v 22 আৰু যিকোনোৱে তাই বহা আসন চুব সিও নিজ বস্ত্ৰ ধুব, পানীত গা ধুব আৰু সন্ধ্যালৈকে অশুচি হৈ থাকিব।
\v 23 আৰু তাইৰ শয্যাৰ ওপৰত থকা কিবা বস্তু যদি সি চুৱে তেন্তে সি সন্ধ্যালৈকে অশুচি হৈ থাকিব।
\v 24 আৰু যদি কোনো পুৰুষে তাইৰে সৈতে শয়ন কৰে আৰু তাইৰ তেজ তাৰ গাত লাগে, তেন্তে সি সাতদিন অশুচি হৈ থাকিব, আৰু যিকোনো শয্যাত সি শুব, সেই শয্যা অশুচি হব।
\p
\v 25 আৰু মাহেকীয়া অশৌচৰ কালত ৰক্তস্ৰাৱ নহৈ, যদি অসময়ত কোনো তিৰোতাৰ বহুদিনলৈকে ৰক্তস্ৰাৱ হয়, বা মাহেকীয়া অশৌচৰ কালত যদি অনেক দিনলৈ ৰক্তস্ৰাৱ হয়, তেন্তে মাহেকীয়া অশৌচৰ কালৰ দৰে, সেই অশুচি ৰক্তস্ৰাৱৰ সকলো দিন তাই অশুচি হৈ থাকিব;তাই অশুচি।
\v 26 সেই ৰক্তস্ৰাৱৰ সকলো দিন যিকোনো শয্যাত তাই শুব, সেয়ে মাহেকীয়া অশৌচৰ কালৰ দৰে অশুচি হব; আৰু যিকোনো আসনৰ ওপৰত তাই বহিব সেয়ে মাহেকীয়া অশৌচৰ কালৰ অশুচিতাৰ দৰে অশুচি হব।
\v 27 আৰু যিকোনোৱে সেইবোৰ চুব, সি অশুচি হব, আৰু সি বস্ত্ৰ ধুই পানীত গা ধুব, আৰু সন্ধ্যালৈকে অশুচি হৈ থাকিব।
\v 28 পাছে সেই তিৰোতা ৰক্তস্ৰাৱৰ পৰা সুস্থ হলে, তাই সাত দিন থাকিব; তাৰ পাছত তাই শুচি হব।
\v 29 পাছে অষ্টম দিনা, তাই নিজৰ নিমিত্তে দুটা কপৌ বা দুটা পাৰ পোৱালি লৈ, সাক্ষাৎ কৰা তম্বুৰ দুৱাৰ-মুখলৈ পুৰোহিতৰ ওচৰলৈ আহিব।
\v 30 পুৰোহিতে তাৰ এটা পাপাৰ্থক বলি স্বৰূপে, আৰু আনটো হোম-বলিস্বৰূপে উসৰ্গ কৰিব; এইদৰে তাই অশুচি ৰক্তস্ৰাৱৰ কাৰণে পুৰোহিতে যিহোৱাৰ সন্মূখত তাইক প্ৰায়শ্চিত্ত কৰিব।
\p
\v 31 ইস্ৰায়েলৰ সন্তানবিলাকে তাৰ মাজত থকা মোৰ আৱাস অশুচি কৰি তেওঁবিলাকে নিজ নিজ অশৌচৰ কাৰণে মৰা নপৰিবৰ নিমিত্তে এইদৰে তোমালোকে তেওঁবিলাকক নিজ নিজ অশৌচৰ পৰা পৃথক কৰিবা।
\p
\v 32 গাৰ পৰা কিবা বৈ থকা ৰোগী, বীৰ্য্যপাতৰ অশুচি হোৱা লোক,
\v 33 ৰজস্বলা হোৱা তিৰোতা, গাৰ পৰা কিবা বৈ থকা ৰোগী পুৰুষ কি স্ত্ৰীৰ আৰু অশুচি তিৰোতাৰে সৈতে শয়নকাৰী পুৰুষ, এই সকলোৰ নিমিত্তে এই নিয়ম।
\s মহা-প্ৰায়শ্চিত্ত-দিনৰ কাৰ্য্য।
\c 16
\p
\v 1 হাৰোণৰ যি দুজন পুত্ৰ যিহোৱাৰ ওচৰলৈ গৈ মৰা পৰিল, তেওঁবিলাকৰ মৃত্যুৰ পাছতযিহোৱাই মোচিক ক’লে;
\v 2 তেওঁ মোচিক এই কথা ক’লে, হাৰোণ মৰা নপৰিবৰ নিমিত্তে, চন্দুকৰ ওপৰত থকা পাপাবৰণৰ সন্মূখলৈ প্ৰভেদক বস্ত্ৰৰ ভিতৰৰ পবিত্ৰ-স্থানলৈ সকলো সময়ত নোসোমাবৰ নিমিত্তে আজ্ঞা কৰা; কিয়নো মই পাপাবৰণৰ ওপৰত মেঘত দৰ্শন দিম।
\v 3 হাৰোণে এইদৰে পবিত্ৰ স্থানত সোমাব; পাপাৰ্থক বলিৰ নিমিত্তে এটা দমৰা গৰু, আৰু হোমৰ অৰ্থে এটা মতা মেৰ লগত লব।
\v 4 তেওঁ শণ সুতাৰ পবিত্ৰ বস্ত্ৰখন গাত লব, শণৰ জাঙিয়াটো পিন্ধিব, শণৰ টঙালিগছ কঁকালত বান্ধিব, আৰু পাগটো পিন্ধিব; এইবোৰ পবিত্ৰ বস্ত্ৰ; তেওঁ পানীত গা ধুই, এইবোৰ পিন্ধিব।
\v 5 পাছে তেওঁ ইস্ৰায়েলৰ সন্তানবিলাকৰ মণ্ডলীৰ পৰা পাপাৰ্থক বলি উৎসৰ্গ কৰিবলৈ দুটা ছাগ, আৰু হোমৰ অৰ্থে এটা মতা মেৰ লব।
\p
\v 6 আৰু হাৰোণে নিজ নিমিত্তে লোৱা পাপাৰ্থক বলিৰ দমৰা গৰুটো আনি নিজক আৰু নিজ বংশক প্ৰায়শ্চিত্ত কৰিব।
\v 7 পাছে ছাগ দুটা লৈ, সাক্ষাৎ কৰা তম্বুৰ দুৱাৰ-মুখত যিহোৱাৰ আগত উপস্থিত কৰিব।
\v 8 পাছে হাৰোণেসেই দুটা ছাগৰ বিষয়ে চিঠি খেলিব; এটা গুটি যিহোৱাৰ নিমিত্তে, আনটো অজাজেলৰ নিমিত্তে হব।
\v 9 আৰু যি ছাগৰ অৰ্থে যিহোৱাৰ নামত উঠিব, হাৰোণে সেই ছাগটো লৈ, পাপাৰ্থক বলি স্বৰূপে উৎসৰ্গ কৰিব।
\v 10 কিন্তু যি ছাগৰ অৰ্থে অজাজেলৰ নামত গুটি উঠিব, তাক অজাজেললৈ অৰণ্যৰ ভিতৰলৈ পঠাবৰ নিমিত্তে, তাৰে প্ৰায়শ্চিত্ত কৰিবলৈ যিহোৱাৰ সন্মূখত তাক জীয়াই উপস্থিত কৰিব লাগিব।
\p
\v 11 পাছে হাৰোণে নিজৰ নিমিত্তে লোৱা পাপাৰ্থক বলিৰ দমৰা গৰুটো আনি নিজক আৰু নিজ বংশক প্ৰায়শ্চিত্ত কৰিব; তেওঁ নিজৰ নিমিত্তে লোৱা সেই পাপাৰ্থক বলিটো দমৰা গৰুটো কাটিব।
\v 12 আৰু যিহোৱাৰ সন্মূখত থকা বেদিৰ ওপৰৰ পৰা জ্বলা আঙঠাৰে এটা আঙঠা-ধৰা ভৰাই, আৰু মিহিকৈ গুড়ি কৰা দুমুঠি সুগন্ধি ধূপ লৈ প্ৰভেদক বস্ত্ৰৰ ভিতৰলৈ আহিব।
\v 13 আৰু তেওঁ মৰা নপৰিবৰ নিমিত্তে সাক্ষ্য ফলিৰ চন্দুকৰ ওপৰত থকা পাপাবৰণক যেন ধূপৰ ধোৱাই ঢাকে, এই নিমিত্তে সেই সুগন্ধি ধূপ যিহোৱাৰ সন্মূখত জুইত দিব।
\v 14 পাছে তেওঁ সেই দমৰাৰ অলপমান তেজ লৈ, পুবফালে পাপাবৰণত আঙুলিৰে ছঠিয়াব আৰু আঙুলিৰে পাপাবৰণৰ সন্মূখতো সেই তেজৰ কিছু লৈ সাতবাৰ ছটিয়াব।
\p
\v 15 পাছে তেওঁ লোকবিলাকৰ পাপাৰ্থক বলি ছাগটো কাটি, তাৰ তেজ প্ৰভেদক বস্ত্ৰৰ ভিতৰলৈ আনি, দমৰাৰ তেজ যেনেকৈ কৰে, তেনেকৈ ইয়াৰ তেজকো কৰিব, অৰ্থাৎ পাপাবৰণত আৰু পাপাবৰণৰ সন্মূখত তাক ছটিয়াব।
\v 16 এইদৰে, ইস্ৰায়েলৰ সন্তানবিলাকৰ সকলো প্ৰকাৰ অশৌচ আৰু অপৰাধৰ কাৰণে, তেওঁবিলাকৰ আটাই পাপৰ নিমিত্তেই তেওঁ পবিত্ৰ স্থান প্ৰায়শ্চিত্ত কৰিব; আৰু যি সাক্ষাৎ কৰা তম্বু তেওঁবিলাকৰ লগত তেওঁবিলাকৰ সকলো প্ৰকাৰ অশৌচৰ মাজত আছে তাকো সেইদৰে কৰিব।
\v 17 আৰু প্ৰায়শ্চিত্ত কৰিবলৈ পবিত্ৰ স্থানত তেওঁ সোমোৱাৰে পৰা নিজক, নিজ বংশক, আৰু ইস্ৰায়েলৰ গোটেই সমাজক প্ৰায়শ্চিত্ত কৰি এঁটাই নোলোৱালৈকে, কোনো মানুহ সাক্ষাৎ কৰা তম্বুত নাথাকিব।
\v 18 তেওঁ ওলাই যিহোৱাৰ সন্মূখত থকা বেদিৰ ওচৰলৈ গৈ তাক প্ৰায়শ্চিত্ত কৰিব; তেওঁ সেই দমৰাটো অলপ তেজ, আৰু ছাগটোৰ অলপ তেজ লৈ বেদিৰ চাৰিওফালৰ শিং কেইটাত লগাই দিব।
\v 19 আৰু তেওঁ নিজ আঙুলিৰে তেজৰ কিছু লৈ তাৰ ওপৰত সাতবাৰ ছটিয়াই তাক শুচি কৰিব আৰু ইস্ৰায়েলৰ সন্তানবিলাকৰ সকলো প্ৰকাৰৰ অশৌচৰ পৰা শুচি কৰি তাক পবিত্ৰ কৰিব।
\p
\v 20 এইদৰে পবিত্ৰ স্থান, সাক্ষাৎ কৰা তম্বু, আৰু বেদি প্ৰায়শ্চিত্ত কৰি এঁটোৱাৰ পাছত, হাৰোণে সেই জীয়া ছাগটো আনিব।
\v 21 পাছে তেওঁ তেওঁৰ হাত দুখন সেই জীয়া ছাগটোৰ মুৰত দিব; আৰু ইস্ৰায়েলৰ সন্তানবিলাকৰ সকলো অপৰাধ; আৰু তেওঁবিলাকৰ আটাই অধৰ্ম্ম, তেওঁবিলাকৰ সকলো পাপকেই তাৰ ওপৰত স্বীকাৰ কৰি, তেওঁ সেই সকলোকে সেই ছাগৰ মুৰত অৰ্পণ কৰিব; পাছে যুগুতে থকা মানুহ এটাৰ হতুৱাই তাক অৰণ্যলৈ পঠাই দিব।
\v 22 আৰু ছাগটোৱে নিজৰ ওপৰত তেওঁবিলাকৰ সকলো অপৰাধ নিৰ্জ্জন ঠাইলৈ বৈ নিব; সি সেই ছাগ অৰণ্যত এৰি দিব।
\p
\v 23 পাছে হাৰোণে সাক্ষাৎ কৰা তম্বুত সোমাব, আৰু পবিত্ৰ স্থানত সোমোৱা সময়ত যি শণৰ বস্ত্ৰবোৰ পিন্ধে তাক সোলোকাই সেই ঠাইতে থব।
\v 24 পাছে তেওঁ কোনো পবিত্ৰ ঠাইত গা ধুই, নিজ বস্ত্ৰ পিন্ধি ওলাব; আৰু নিজৰ হোম-বলি উৎসৰ্গ কৰি নিজক আৰু লোকবিলাকক প্ৰায়শ্চিত্ত কৰিব।
\v 25 আৰু পাপাৰ্থক বলিটোৰ তেলখিনি বেদিত দগ্ধ কৰিব।
\v 26 আৰু যিজনে অজাজেলৰ নিমিত্তে ছাগটো এৰি দিব, সি নিজ বস্ত্ৰ আৰু গা ধুব, আৰু তাৰ পাছত ছাউনিত সোমাব পাৰিব।
\v 27 আৰু পাপাৰ্থক বলিৰ যি দমৰা গৰু, আৰু পাপাৰ্থক বলিৰ যি ছাগ, যিবোৰৰ তেজ প্ৰায়শ্চিত্ত কৰিবৰ নিমিত্তে পবিত্ৰ স্থানৰ ভিতৰলৈ অনা হব, আৰু সেইবোৰৰ ছাল, মঙহ, আৰু গোবৰ জুইত পুৰি ভস্ম কৰা হব।
\v 28 আৰু যিজনে সেইবোৰ পুৰিব, সি নিজ বস্ত্ৰ ধুব, আৰু পানীত গা ধুব, আৰু তাৰ পাছত ছাউনিত সোমাব পাৰিব।
\p
\v 29 তোমালোকৰ নিমিত্তে চিৰস্থায়ী বিধি এই। সপ্তম মাহৰ দশম দিনা স্বদেশীয় হওক বা তোমালোকৰ মাজত বাস কৰা বিদেশীয়েই হওক, তোমালোক সকলোৱেই নিজ নিজ প্ৰাণক দুখ দিবা, আৰু কোনো কৰ্ম্ম নকৰিবা।
\v 30 কিয়নো সেই দিনা তোমালোকক শুচি কৰিবৰ অৰ্থে তোমালোকক প্ৰায়শ্চিত্ত কৰা হব; তাতে তোমোলাক সকলোৱেই পাপৰ পৰা যিহোৱাৰ সাক্ষাতে শুচি হবা।
\v 31 সেয়েই তোমোলোকৰ সম্পুৰ্ণ বিশ্ৰামৰ বিশ্ৰাম-দিন; তোমালোকে নিজ নিজ প্ৰাণত দুখ দিবা; এইয়ে চিৰস্থায়ী বিধি।
\v 32 বাপেকৰ সলনি পুৰোহিত-কৰ্ম্ম কৰিবলৈ যাক অভিষিক্ত আৰু নিযুক্ত কৰা হব, সেই পুৰোহিতে প্ৰায়শ্চিত্ত কৰিব, আৰু শণ সুতাৰ বস্ত্ৰ অৰ্থাৎ পবিত্ৰ বস্ত্ৰবোৰ পিন্ধিব।
\v 33 আৰু তেওঁ পবিত্ৰ-স্থান প্ৰায়শ্চিত্ত কৰিব, সাক্ষাৎ কৰা তম্বু আৰু বেদি প্ৰায়শ্চিত্ত কৰিব।
\v 34 ইস্ৰায়েলৰ সন্তানবিলাকক তেওঁবিলাকৰ সকলো পাপৰ কাৰণে বছৰৰ ভিতৰত এবাৰ প্ৰায়শ্চিত্ত কৰাটোৱেই তোমালোকৰ নিমিত্তে চিৰস্থায়ী বিধি হব। তেতিয়া হাৰোণে মোচিক দিয়া যিহোৱাৰ আজ্ঞা অনুসাৰেই কাৰ্য্য কৰিলে।
\s বলিদান আৰু তেজৰ বিধি
\c 17
\p
\v 1 পাছে যিহোৱাই মোচিক কলে, তুমি হাৰোণক, তেওঁৰ পুত্ৰবিলাকক,
\v 2 আৰু ইস্ৰায়েলৰ সন্তানবিলাকক এই কথা কোৱা, যিহোৱাই এই আজ্ঞা কৰিছে,
\v 3 ইস্ৰায়েল বংশীয় যিকোনোৱে, গৰু বা মেৰ, বা ছাগলী,
\v 4 যিহোৱাৰ আবাসৰ সন্মূখত যিহোৱাৰ উদ্দেশ্যে উপহাৰ স্বৰূপে উৎসৰ্গ কৰিবলৈ সাক্ষাৎ কৰা তম্বুৰ দুৱাৰ-মুখলৈ ননাকৈ, ছাউনিৰ ভিতৰত বা বাহিৰত কাটিব, সেই মানুহটোলৈ ৰক্তপাতৰ দোষ গণিত হ’ব; সেই মানুহে ৰক্তপাত কৰাত, তাক নিজ লোকবিলাকৰ মাজৰ পৰা উচ্ছন্ন কৰা হব।
\v 5 ইয়াৰ অভিপ্ৰায় এই, যে, ইস্ৰায়েলৰ সন্তানবিলাকে মুকলি পথাৰত যি যি পশু বলিদান কৰে, সেই সকলোকে তেওঁবিলাকে যেন সাক্ষাৎ কৰা তম্বুৰ দুৱাৰ-মুখলৈ যিহোৱাৰ উদ্দেশ্যে পুৰোহিতৰ ওচৰলৈ আনি, যিহোৱাৰ উদ্দেশ্যে পুৰোহিতৰ ওচৰলৈ আনি, যিহোৱাৰ উদ্দেশ্যে মঙ্গলাৰ্থক বলি স্বৰূপেউৎসৰ্গ কৰে।
\v 6 পুৰোহিতে সেই মঙ্গলাৰ্থক বলিৰ তেজ সাক্ষাৎ কৰা তম্বুৰ দুৱাৰ-মুখত যিহোৱাৰ বেদিৰ ওপৰত ছটিয়াব লাগিব, আৰু তাৰ তেলখিনি সুঘ্ৰাণৰ অৰ্থে যিহোৱাৰ উদ্দেশ্যে দগ্ধ কৰিব লাগিব।
\v 7 তেওঁবিলাকে যি বন দেৱতাবোৰৰ অনুগামী হে ব্যভিচাৰ কৰি আহিছে; সেইবোৰৰ উদ্দেশ্যে আৰু বলিদান কৰিব নালাগে। এয়ে তেওঁবিলাকৰ পুৰুষানুক্ৰমে পালন কৰিব লগীয়া চিৰস্থায়ী বিধি হব।
\p
\v 8 আৰু তুমি তেওঁবিলাকক কোৱা, ইস্ৰায়েল-বংশীয় যি কোনো মানুহে, বা তেওঁবিলাকৰ মাজত প্ৰবাস কৰা যি কোনো বিদেশীয়ে নিজৰ হোম-বলি বা মঙ্গলাৰ্থক বলি,
\v 9 যিহোৱাৰ উদ্দেশ্যে উৎসৰ্গ কৰিবলৈ সাক্ষাৎ কৰা তম্বুৰ দুৱাৰ মুখলৈ ননাকৈ উৎসৰ্গ কৰিব, তেওঁ নিজ লোকবিলাকৰ মাজৰ পৰা উচ্ছন্ন হব।
\p
\v 10 ইস্ৰায়েল বংশীয় যিকোনো মানুহে বা তেওঁবিলাকৰ মাজত প্ৰবাস কৰা যি কোনো বিদেশীয়ে কোনো প্ৰকাৰৰ তেজ খাব, মই সেই তেজ খোৱা জনলৈ কেন্দুৱাকৈ চাম, আৰু তাৰ লোকবিলাকৰ মাজৰ পৰা তাক উচ্ছন্ন কৰিম।
\v 11 কিয়নো শৰীৰৰ প্ৰাণ তেজত থাকে; আৰু তোমালোকৰ প্ৰাণ প্ৰায়শ্চিত্ত কৰিবৰ অৰ্থে মই সেই তেজ বেদিৰ ওপৰত দিবলৈ তোমালোকক দিলোঁ; কিয়নো প্ৰাণৰ গুণে তেজেই প্ৰায়শ্চিত্ত সাধক।
\v 12 এই হেতুকে মই ইস্ৰায়েলৰ সন্তানবিলাকক ক’লো, তোমালোকৰ মাজৰ কোনেও তেজ খাব নালাগে, আৰু তোমালোকৰ মাজত প্ৰবাস কৰা কোনো বিদেশীয়েও তেজ খাব নালাগে।
\p
\v 13 আৰু ইস্ৰায়েলৰ সন্তানবিলাকৰ মাজত যি কোনো লোক, বা তেওঁবিলাকৰ মাজত প্ৰবাস কৰা যি কোনো বিদেশীয়ে কোনো খাব পৰা পশু বা চৰাই চিকাৰত মাৰিব, তেওঁ তাৰ তেজ উলিয়াই ধুলি ঢাকি থব।
\v 14 কিয়নো প্ৰত্যেক প্ৰাণীৰ প্ৰাণ তেজত থাকে; এই হেতুকে মই ইস্ৰায়েলৰ সন্তানবিলাকক ক’লোঁ তোমালোকে কোনো প্ৰাণীৰ তেজ নাখাবা; কিয়নো প্ৰত্যেক প্ৰাণীৰ তেজেই তাৰ প্ৰাণ; যিকোনোৱে তাক খাব, তেওঁ উচ্ছন্ন হব।
\v 15 স্বদেশীয় বা বিদেশীয়ৰ মাজৰ যি কোনোৱে নিজে নিজেই মৰা, বা হিংসুক জন্তুৱে ছিৰা পশু ভোজন কৰিব তেওঁ নিজ বস্ত্ৰ ধুব, পানীত গা ধুব, আৰু সন্ধ্যালৈকে অশুচি হৈ থাকিব; তাৰ পাছত তেওঁ শুচি হব।
\v 16 কিন্তু যদি তেওঁ বস্ত্ৰ বা গা নুধোৱে, তেন্তে তেওঁ নিজ অপৰাধৰ ফল ভোগ কৰিব।
\s বিবাহ আদিৰ বিষয়ে বিধি
\c 18
\p
\v 1 পাছে যিহোৱাই মোচিক ক’লে,
\v 2 তুমি ইস্ৰায়েলৰ সন্তানবিলাকক এই কথা কোৱা, মই তোমালোকৰ ঈশ্বৰ যিহোৱা।
\v 3 তোমালোকে মিচৰদেশত বাস কৰিছিলা, সেই দেশৰ আচাৰৰ দৰে আচৰণ নকৰিবা, আৰু মই তোমালোকক যি কনান দেশলৈ লৈ আহিছোঁ, সেই দেশৰ আচাৰৰ দৰে আচৰণ নকৰিবা, আৰু সিহঁতৰ বিধি অনুসাৰেও নচলিবা।
\v 4 তোমালোকে মোৰ শাসন প্ৰণালী মতে কাৰ্য্য কৰিবা, আৰু মোৰ বিধিবোৰপালন কৰি সেই অনুসাৰে আচৰণ কৰিবা, মই তোমালোকৰ ঈশ্বৰ যিহোৱা।
\v 5 এই হেতুকে, মোৰ যি বিধি আৰু শাসন প্ৰাণালীবোৰ মানুহে পালন কৰিলে তাৰ দ্বাৰাই জীয়ে, সেই সকলোকে তোমালোকে পালন কৰিবা। মই যিহোৱা।
\p
\v 6 তোমালোকে কোনোও উলঙ্গতা অনাবৃত কৰিবলৈ, নিজ বংশপৰিয়ালৰ কাৰো ওচৰলৈ নাযাবা; মই যিহোৱা।
\v 7 তুমি নিজ পিতৃৰ উলঙ্গতা, তোমাৰ মাতৃৰ উলঙ্গতাকেই অনাবৃত নকৰিবা ; তেওঁ তোমাৰ মাতৃ; তেওঁৰ উলঙ্গতা অনাবৃত নকৰিবা।
\v 8 তোমাৰ পিতৃৰ ভাৰ্য্যাৰ উলঙ্গতা অনাবৃত নকৰিবা; সেয়ে তোমাৰ পিতৃৰ উলঙ্গতা।
\v 9 তোমাৰ বাই, ভনী, তোমাৰ পিতৃৰ জীয়েক, বা তোমাৰ মাতৃৰ জীয়েক, ঘৰত জন্মাই হওক, বা আন ঠাইতে জন্মা হওক, সিহঁতৰ উলঙ্গতা অনাবৃত নকৰিবা।
\v 10 তোমাৰ পো-নাতিয়েৰ বা জী-নাতিয়েৰ উলঙ্গতা অনাবৃত নকৰিবা; কিয়নো সিহঁতৰ উলঙ্গতা তোমাৰ নিজৰেই উলঙ্গতা।
\v 11 তোমাৰ পিতৃৰ ঔৰসত জন্মা তোমাৰ পিতৃৰ ভাৰ্য্যাৰ জীয়েকৰ উলঙ্গতা অনাবৃত নকৰিবা; তাই তোমাৰ ভনী।
\v 12 তোমাৰ পিতৃৰ বায়েক বা ভনীয়েকৰ উলঙ্গতা অনাবৃত নকৰিবা; তাই তোমাৰ পিতৃৰ ওচৰ সম্বন্ধীয়া।
\v 13 তোমাৰ মাতৃৰ বায়েক বা ভনীয়েকৰ উলঙ্গতা অনাবৃত নকৰিবা; কিয়নো তাই তোমাৰ মাতৃৰ ওচৰ সম্বন্ধীয়া।
\v 14 তোমাৰ পিতৃৰ ককায়েক বা ভায়েকৰ উলঙ্গতা অনাবৃত নকৰিবা; তুমি তাৰ তিৰোতাৰ ওচৰলৈ নাযাবা; তাই তোমাৰ বৰমাৰা বা খুৰী।
\v 15 তোমাৰ বোৱাৰীয়েৰ উলঙ্গতা অনাবৃত নকৰিবা; কিয়নো তাই তোমাৰ পোৰ তিৰোতা; তাইৰ উলঙ্গতা অনাবৃত নকৰিবা।
\v 16 তোমাৰ ককায়েৰা বা ভায়েৰাৰ তিৰোতাৰ উলঙ্গতা অনাবৃত নকৰিবা; সেয়ে তোমাৰ ককায়েৰা বা ভায়েৰাৰ উলঙ্গতা।
\v 17 কোনো তিৰোতা আৰু তাইৰ জীয়েকৰ উলঙ্গতা অনাবৃত নকৰিবা; উলঙ্গতা অনাবৃত কৰিবলৈ তাইৰ পো-নাতিয়েক বা জী-নাতিয়েকক বিয়া নকৰিবা। সিহঁত ওচৰ সম্বন্ধীয়া; এইয়ে লম্পটতা।
\v 18 নিজ তিৰোতাৰ সতিনী খটাবলৈ তাই জীয়াই থকা কালত, উলঙ্গতা অনাবৃত কৰিবৰ অৰ্থে তাইৰ লগত বায়েক বা ভনীয়েকক বিয়া নকৰিবা।
\p
\v 19 আৰু কোনো তিৰোতাৰ মাহেকীয়া অশৌচেৰে অশুচি হৈ থাকে মানে, তাইৰ উলঙ্গতা অনাবৃত কৰিবলৈ তাইৰ ওচৰলৈ নাযাবা।
\v 20 আৰু তুমি নিজকে অশুচি কৰিবলৈ লোকৰ তিৰোতাত গমণ নকৰিবা।
\v 21 আৰু তোমাৰ সন্তানৰ কাকো মোলক দেৱতাৰ উদ্দেশ্যেঅগ্নিৰ মাজেদি গমণ কৰাই, তোমাৰ ঈশ্বৰৰ নাম অপবিত্ৰ নকৰিবা; মই যিহোৱা।
\v 22 তুমি তিৰোতা মানুহৰ লগত শয়ন কৰাৰ দৰে পুৰুষে সৈতে শয়ন নকৰিবা সেয়ে ঘিণলগীয়া কৰ্ম্ম।
\v 23 আৰু তুমি নিজকে অশুচি কৰিবলৈ, কোনো জন্তুত পতিত নহ’বা; আৰু কোনো তিৰোতাই নিজৰে সৈতে সংসৰ্গ কৰিবলৈ, কোনো পশুৰ আগত থিয় নহব, সেয়ে স্বভাৱৰ বিৰুদ্ধ কাৰ্য্য।
\p
\v 24 তোমালোকে এই সকলো কাৰ্য্যৰ কোনো কাৰ্য্যৰ দ্বাৰাই নিজকে অশুচি নকৰিবা; কিয়নো যি যি জাতিক মই তোমালোকৰ সন্মূখৰ পৰা খেদিম সিহঁত এই সকলো কৰ্ম্মৰ দ্বাৰাই অশুচি হ’ল।
\v 25 আৰু সেই দেশখনো অশুচি হ’ল; এই হেতুকে মইতাৰ অপৰাধৰ ফল তাক ভোগ কৰাম, আৰু সেই দেশে নিজ নিবাসীবিলাকক বতিয়াই পেলাব।
\v 26 এই হেতুকে তোমালোকে মোৰ বিধি আৰু শাসন প্ৰণালীবোৰ পালন কৰিবা, আৰু স্বদেশীয় বা তোমালোকৰ মাজত প্ৰবাস কৰা বিদেশীয়েই হওক, তোমালোকে সেই সকলো ঘিণলগীয়া কাৰ্য্যৰ মাজৰ কোনো কাৰ্য্য নকৰিবা।
\v 27 (কিয়নো তোমালোকৰ পুৰ্বে থকা লোকবিলাকে এই সকলো ঘিণলগীয়া কৰ্ম্ম কৰাত সেই দেশ অশুচি হ’ল।)
\v 28 কৰিলে সেই দেশে তোমালোকৰ পুৰ্বে থকা সেই জাতিক বতিয়াই পেলোৱাৰ নিচিনাকৈ তোমালোকে সেই দেশ অশুচি কৰিলে সেই দেশে তোমালোককো বতিয়াই পেলাব।
\v 29 কিয়নো যি যি লোকে এইবোৰ ঘিণলগীয়া কাৰ্য্যৰ কোনো কাৰ্য্য কৰিব, ঘিণলগীয়া কাৰ্য্য কৰা সেই সকলোকে নিজ লোকবিলাকৰ মাজৰ পৰা উচ্ছন্ন কৰা হব।
\v 30 এই হেতুকে তোমালোকৰ পুৰ্ব্বে প্ৰচলিত হোৱা ঘিণলগীয়া ৰীতিনীতিবোৰৰ মাজৰ একোকে তোমালোকে যেন নাচৰা, আৰু তাৰ দ্বাৰাই নিজকে যেন অশুচি নকৰা, এই নিমিত্তে মোৰ পালনীয় পালন কৰিবা; মই তোমালোকৰ ঈশ্বৰ যিহোৱা।
\s নানা বিষয়ৰ নানা আদেশ।
\c 19
\p
\v 1 পাছে যিহোৱাই মোচিক ক’লে,
\v 2 তুমি ইস্ৰায়েলৰ গোটেই মণ্ডলীক এই কথা কোৱা, তোমালোকে পবিত্ৰ হব লাগে; কিয়নো তোমালোকৰ ঈশ্বৰ যিহোৱা যি মই, মই পবিত্ৰ।
\v 3 তোমালোকে প্ৰতিজনে নিজ নিজ মাতৃক, নিজ নিজ পিতৃক ভয় কৰিবা, আৰু মোৰ বিশ্ৰাম দিনা পালন কৰিবা, মই তোমালোকৰ ঈশ্বৰ যিহোৱা।
\v 4 তোমালোকে প্ৰতিমাবোৰৰ ফাললৈ মুৰ নকৰিবা; আৰু তোমালোকৰ নিমিত্তে সাঁচত ঢলা মুৰ্ত্তি নিৰ্ম্মাণ নকৰিবা; মই তোমালোকৰ ঈশ্বৰ যিহোৱা।
\p
\v 5 আৰু যেতিয়া তোমালোকে যিহোৱাৰ উদ্দেশ্যে মঙ্গলাৰ্থক বলি উৎসৰ্গ কৰিবা, তেতিয়া তোমালোকে গেৰহণ হবৰ নিমিত্তেই তাক কৰিবা।
\v 6 তোমালোকে তাক উৎসৰ্গ কৰা দিনা, আৰু তাৰ পাছদিনা তাক ভোজন কৰিব লাগিব; তৃতীয় দিনলৈ যদি অৱশিষ্ট থাকে, তেন্তে তাক জুইত পুৰি ভস্ম কৰিব লাগিব।
\v 7 তৃতীয় দিনা যদি কেনেবাকৈ তাৰ অলপ খোৱা যায়, তেন্তে সেয়ে ঘিণ লগীয়া আৰু অগ্ৰাহ্য হব।
\v 8 কিন্তু ভোজন কৰা জনে নিজ অপৰাধৰ ফল ভোগ কৰিব, কিয়নো সি যিহোৱাৰ পবিত্ৰ বস্তু অপবিত্ৰ কৰিলে, সেই মানুহক নিজ লোকবিলাকৰ মাজৰ পৰা উচ্ছন্ন কৰা হব।
\p
\v 9 আৰু তোমালোকে নিজ নিজ ভুমিত উৎপন্ন হোৱা শস্য দাবৰ সময়ত, খেতিৰ চুকত থকা শস্য শেষ নথকাকৈ নাদাবা, আৰু তোমাৰ খেতিৰ এৰি যোৱা শস্য নুবুটলিবা।
\v 10 আৰু নিজ নিজ দ্ৰাক্ষাবাৰীৰ এৰি যোৱা দ্ৰাক্ষাফল নিছিঙিবা, আৰু দ্ৰাক্ষাবাৰীৰ সৰি পৰা দ্ৰাক্ষাফল নুবুটলিবা; তুমি দুখীয়া আৰু বিদেশীৰ নিমিত্তে তাক এৰি যাবা; মই তোমালোকৰ ঈশ্বৰ যিহোৱা।
\p
\v 11 তোমালোকে চুৰ নকৰিবা; আৰু ইজনে সিজনক ছল নকৰিবা, আৰু মিছা কথা নকবা।
\v 12 আৰু তুমি মোৰ নাম লৈ মিছা শপত খাই তোমাৰ ঈশ্বৰৰ নাম অপবিত্ৰ নকৰিবা; মই যিহোৱা।
\p
\v 13 তুমি লোকক অত্যাচাৰ নকৰিবা, আৰু তাৰ বস্তু অপহৰণ নকৰিবা; বেচলৈ কাম কৰা চাকৰৰ বেচ ৰাতিপুৱালৈকে ওৰে ৰাতি নাৰাখিবা।
\v 14 তুমি কলা শাও নিদিবা, আৰু অন্ধলাৰ আগত উজুতি খোৱা মুঢ়া নথবা, কিন্তু তোমাৰ ঈশ্বৰলৈ ভয় ৰাখিবা; মই যিহোৱা।
\p
\v 15 তোমালোকে বিচাৰত অন্যায় নকৰিবা; বিচাৰত তুমি দুখীয়াৰ মুখলৈ নাচাবা, আৰু সম্ভ্ৰান্ত লোকক সমাদৰ নকৰিবা; কিন্তু তুমি ধৰ্ম্মমতে নিজ চুবুৰীয়াৰ বিচাৰ নিস্পত্তি কৰিবা;
\v 16 তুমি নিজ লোকবিলাকৰ মাজত চৰ্চ্চি ফুৰোঁতা নহবা; আৰু তোমাৰ ওচৰ চুবুৰীয়াৰ ৰক্তপাতৰ নিমিত্তে উঠি থিয় নহবা; মই যিহোৱা।
\p
\v 17 তুমি নিজ ভাইক নিজ মনত ঘিণ নকৰিবা; তুমি নিজ চুবুৰীয়াক অৱশ্যে সতৰ্ক কৰিবা; তাতে তুমি তাৰ নিমিত্তে পাপৰ ভাৰ নববা।
\v 18 তুমি স্বজাতীয়ৰ সন্তানবিলাকৰ প্ৰতিকাৰ নাসাধিবা, বা তেওঁবিলাকৰ বিৰুদ্ধে আখেজ নাৰাখিবা; কিন্তু নিজ ওচৰ-চুবুৰীয়াক নিজৰ নিচিনাকৈ প্ৰেম কৰিবা; মই যিহোৱা।
\p
\v 19 তোমালোকে মোৰ বিধিবোৰ পালন কৰিবা; তোমাৰ পশুৰে সৈতে, তুমি আন বিধৰ পশুক জাক ফুৰিবলৈ নিদিবা; তোমাৰ পথাৰত একেডোখৰ মাটিত দুবিধ গুটি নববা; আৰু দুই প্ৰকাৰ সুতা মিহলি কৰি বোৱা বস্ত্ৰ নিপিন্ধিবা।
\v 20 ধনেৰে বা আন ৰূপে মুক্ত নোহোৱা এনে যি বাগদান কৰা বেটী, তাইৰে সৈতে যদি কোনোৱে শয়ন কৰে, তেন্তে সিহঁত দুয়ো দণ্ডনীয় হব, কিন্তু সিহঁতৰ প্ৰাণদণ্ড নহব; কিয়নো তাই মুক্ত হোৱা নাই।
\v 21 আৰু সেই পুৰুষে সাক্ষাৎ কৰা তমবুৰ দুৱাৰ-মুখলৈ, যিহোৱাৰ উদ্দেশ্যে নিজৰ দোষাৰ্থক বলি ৰ নিমিত্তে এটা মতা মেৰ আনিব।
\v 22 আৰু পুৰোহিতে যিহোৱাৰ সাক্ষাতে সেই দোষাৰ্থক মেৰটোৰ দ্বাৰাই, তেওঁ কৰা পাপৰ নিমিত্তে তাক প্ৰায়শ্চিত্ত কৰিব; তাতে তেওঁ কৰা পাপৰ ক্ষমা হব।
\p
\v 23 আৰু তোমালোকে যেতিয়া দেশত সোমাই, গুটি খাবৰ অৰ্থে সকলো প্ৰকাৰ গছ ৰূবা, তেতিয়া তাৰ ফল অচুন্নত যেন গণ্য কৰিবা, তিনি বছৰলৈকে সেয়ে তোমালোকৰ মানত অচুন্নত হৈ থাকিব; তাক খাব নালাগে।
\v 24 পাছে চতুৰ্থ বছৰত তাৰ সকলো ফল যিহোৱাৰ প্ৰশংসাৰ্থক উপহাৰ স্বৰূপে পবিত্ৰ হব।
\v 25 আৰু গছে ফল উৎপন্ন কৰি থাকিবৰ নিমিত্তে, তোমালোকে পঞ্চম বচৰত তাৰ ফল খাবা; মই তোমালোকৰ ঈশ্বৰ যিহোৱা।
\p
\v 26 তোমালোকে তেজেৰে সৈতে একো মঙহ নাখাবা; শুভ অশুভ লক্ষণ নামানিবা, আৰু গণকৰ বিদ্যা ব্যৱহাৰ নকৰিবা।
\v 27 তোমালোকে নিজ নিজ মুৰৰ চুলি ঘুৰণীয়াকৈ নাকাটিবা, আৰু নিজ নিজ দাড়িৰ চুক অশুৱণীকৈ নুখুৰাবা।
\v 28 আৰু মৰা লোকৰ নিমিত্তে তোমালোকে নিজ গা কাট-কুট নকৰিবা, আৰু গাত কাটি বা বিন্ধি দাগ নলগাবা; মই যিহোৱা।
\p
\v 29 তুমি নিজ জীয়েৰাক বেশ্যা হবলৈ দি তাইক ভ্ৰষ্টা নকৰিবা; দিলে দেশ ব্যভিচাৰত পতিত হব, আৰু দেশ দুষ্টতাৰে পৰিপুৰ্ণ হব;
\v 30 তোমালোকে মোৰ বিশ্ৰাম দিন পালন কৰিবা, আৰু মোৰ ধৰ্ম্মধামলৈ ভয় ৰাখিবা; মই যিহোৱা।
\p
\v 31 ভুত পোহা আৰু গুণ-মন্ত্ৰ জনাবিলাক ফাললৈ মুখ নকৰিবা; নিজকে অশুচি কৰিবৰ নিমিত্তে সিহঁতক সুধিবলৈ সিহঁতৰ ওচৰলৈ নাযাবা; মই তোমালোকৰ ঈশ্বৰ যিহোৱা।
\p
\v 32 তুমি পকামুৰীয়া জনৰ আগত উঠি থিয় হবা, বৃদ্ধলোকক সমাগৰ কৰিবা, আৰু নিজ ঈশ্বৰলৈ ভয় ৰাখিবা; মই যিহোৱা।
\p
\v 33 আৰু কোনো বিদেশী লোকে যদি তোমালোকৰ দেশত তোমালোকৰে সৈতে বাস কৰে, তেন্তে তোমালোকে তাক উপদ্ৰৱ নকৰিবা।
\v 34 তোমালোকৰ মাজত স্বদেশীয় লোক যেনে, তোমালোকৰ মাজত প্ৰবাস ৰা বিদেশী লোকো তোমালোকৰ পক্ষে তেনে হব, আৰু তুমি তাক নিজৰ নিচিনাকৈ প্ৰেম কৰিবা; কাৰণ, মিচৰ দেশত তোমালোকো বিদেশী আছিলা; মই তোমালোকৰ ঈশ্বৰ যিহোৱা।
\p
\v 35 তোমালোকে বিচাৰত, পৰিমাণত, বা ওজনত, বা দ্ৰৱ-দ্ৰব্যৰ জোখত অন্যায় নকৰিবা;
\v 36 তোমালোকে ঠিক পাল্লা, ঠিক দগা, ঠিক ঐফা, আৰু ঠিক হীন ৰাখিবা; মিচৰ দেশৰ পৰা তোমালোকক উলিয়াই অনা তোমালোকৰ ঈশ্বৰ যিহোৱাই মই।
\v 37 এতেকে তোমালোকে মোৰ সকলো বিধিৰ আৰু সকলো শাসন-প্ৰণালী পালন কৰি, সেই অনুসাৰে আচৰণ কৰিবা;মই যিহোৱা।
\s নানা দোষ নানা দণ্ড
\c 20
\p
\v 1 পাছে যিহোৱাই মোচিক কলে,
\v 2 তুমি ইস্ৰায়েলৰ সন্তানবিলাকক আৰু কোৱা, ইস্ৰায়েলৰ সন্তানবিলাকৰ যিকোনোৱে বা ইস্ৰায়েলৰ মাজত প্ৰবাস কৰা যিকোনো বিদেশীয়ে নিজ সন্তানৰ কোনো এজনক মোলক দেৱতাৰ উদ্দেশ্যে দান কৰিব, তাৰ অৱশ্যে প্ৰাণদণ্ড হব। দেশীয় লোকবিলাকে তাক শিল দলিয়াই বধ কৰিব।
\v 3 আৰু মইয়ো সেই মানুহলৈ কোন্দুৱাকৈ চাই তাৰ লোকবিলাকৰ মাজৰ পৰা তাক উচ্ছন্ন কৰিম; কাৰণ, মোৰ ধৰ্ম্মধাম অশুচি কৰিবলৈ; আৰু মোৰ পবিত্ৰ নাম অপবিত্ৰ কৰিবলৈ, সি নিজ সন্তানৰ কোনো এজনক মোলক দেবতাৰ উদ্দেশ্যে দান কৰিলে।
\v 4 আৰু যি সময়ত সেই মানুহে নিজ সন্তানৰ কোনো এজনক মোলক দেৱতাৰ উদ্দেশ্যে দান কৰে, সেই সময়ত যদি দেশীয় লোকবিলাকে সেই মানুহৰ কাৰ্য্যলৈ চকু মুদে আৰু তাক বধ নকৰে,
\v 5 তেন্তে ময়েই সেই মানুহলৈ আৰু তাৰ গোষ্ঠীলৈ কোন্দুৱাকৈ চাই তাক, আৰু মোলক দেৱতাৰে সৈতে ব্যভিচাৰ কৰিবৰ অৰ্থে তাৰ অনুগামী হোৱা আটাই ব্যভিচাৰীক সিহঁতক লোকবিলাকৰ মাজৰ পৰা উচ্ছন্ন কৰিম।
\p
\v 6 আৰু যি কোনো মানুহে ভুত পোহা আৰু গুণ-মন্ত্ৰ জনাবিলাকৰ অনুগামী হৈ ব্যভিচাৰ কৰিবলৈ সিহঁতৰ ফাললৈ মুখ কৰিব, মই সেই মানুহলৈ কোন্দুৱাকৈ চাই, তাৰ লোকবিলাকৰ মাজৰ পৰা তাক উচ্ছন্ন কৰিম।
\v 7 এই হেতুকে তোমালোকে তোমালোকক পবিত্ৰ কৰি পবিত্ৰ হোৱা; কিয়নো মই তোমালোকৰ ঈশ্বৰ যিহোৱা।
\v 8 আৰু তোমালোকে মোৰ বিধিবোৰ পালন কৰিবা, আৰু সেই অনুসাৰে আচৰণ কৰিবা; মই তোমালোকৰ পবিত্ৰকাৰী যিহোৱা।
\v 9 কিয়নো যিকোনোৱে নিজ পিতৃ বা মাতৃক শাও দিব, তাৰ অৱশ্যে প্ৰাণদণ্ড হব; পিতৃ-মাতৃক শাও দিয়াত তাৰ ৰক্তপাতৰ দোষ তাৰ নিজৰ গাতে থাকিব।
\p
\v 10 আৰু যি মানুহে পৰস্ত্ৰীৰে সৈতে ব্যভিচাৰ কৰিব, যি মানুহে ওচৰ-চুবুৰীয়াৰ তিৰোতাৰে সৈতে ব্যভিচাৰ কৰিব, সেই ব্যভিচাৰী আৰু সেই ব্যভিচাৰীনী দুয়োৰো অৱশ্যে প্ৰাণদণ্ড হব।
\v 11 আৰু যই মানুহে নিজ পিতৃ-ভাৰ্য্যাৰে সৈতে শয়ন কৰিব, সি নিজ পিতৃৰ উলঙ্গতা প্ৰকাশ কৰা হব;অৱশ্যে সিহঁত দুয়োৰো প্ৰাণদণ্ড হব; সিহঁতৰ ৰক্তপাতৰ দোষ সিহঁতৰ গাতে থাকিব।
\v 12 আৰু কোনোৱে যদি নিজ পো-বোৱাৰীয়েকৰ লগত শয়ন কৰে, তেন্তে অৱশ্যে সিহঁত দুয়োৰো প্ৰাণদণ্ড হব; সিহঁতে স্বভাৱৰ বিৰুদ্ধে কাৰ্য্য কৰে; সিহঁতৰ ৰক্তপাতৰ দোষ সিহঁতৰ গাতে থাকিব।
\v 13 আৰু কোনো পুৰুষে যদি তিৰোতাৰ দৰে পুৰুষে সৈতে শয়ন কৰে, তেন্তে সিহঁত দুয়ো ঘিণ লগীয়া কৰ্ম্ম কৰে; সিহঁতৰ প্ৰাণদণ্ড অৱশ্যে হব; সিহঁতৰ ৰক্তপাতৰ দোষ সিহঁকৰ গাতে থাকিব।
\v 14 আৰু কোনোৱে যদি কোনো তিৰোতাক আৰু তাই মাকক গ্ৰহণ কৰে, তেন্তে সেয়ে কুকৰ্ম্ম; তোমালোকৰ মাজত যেন এনে কুকৰ্ম্ম নহয়, এই নিমিত্তে তাক আৰু সিহঁতক তিনিওটাকে জুইত পুৰি ভস্ম কৰা হব।
\v 15 আৰু যদি কোনো লোকে পশুত পতিত হয়, তাৰ অৱশ্যে প্ৰাণদণ্ড হব; আৰু তোমালোকে সেই পশুকো বধ কৰিবা;
\v 16 আৰু তিৰোতাই যদি সংসৰ্গ কৰিবলৈ তাৰ ওচৰলৈ যায়, তেন্তে তুমি সেই তিৰোতাক আৰু পশুক বধ কৰিবা; সিহঁতৰ অৱশ্যে প্ৰাণদণ্ড হব; সিহঁতৰ ৰক্তপাতৰ দোষ সিহঁতৰ গাতে থাকিব।
\p
\v 17 আৰু যদি কোনো লোকে নিজৰ বায়েক কি ভনীয়েক, অৰ্থাৎ বাপেকৰ জীয়েক বা মাকৰ জীয়েকক গ্ৰহণ কৰি উভয়ে উভয়ৰ উলঙ্গতা দেখে, তেন্তে সেয়ে বৰ লাজৰ বিষয়; সিহঁত নিজ জাতিৰ সন্তানবিলাকৰ সাক্ষাতে উচ্ছন্ন হব; সি নিজ বায়েক কি ভনীয়েকৰ উলঙ্গতা অনাবৃত কৰাত, সি নিজ অপৰাধ ফল ভোগ কৰিব।
\v 18 আৰু যদি কোনোবাই মাহেকীয়া অশৌচ হোৱা তিৰোতাৰে সৈতে শয়ন কৰে, তাইৰ উলঙ্গতা প্ৰকাশ কৰে, তেন্তে সেই পুৰুষে তাইৰ ভুমুক অনাবৃত কৰাত, আৰু সেই তিৰোতায়ো নিজৰ তেজৰ ভুমুক অনাবৃত কৰাত, সিহঁত দুয়ো নিজ লোকবিলাকৰ মাজৰ মাজৰ পৰা উচ্ছন্ন হব।
\v 19 আৰু তুমি নিজ মাতৃৰ বা পিতৃৰ বায়েক কি ভনীয়েকৰ উলঙ্গতা অনাবৃত নকৰিবা;কিয়নো তাক কৰিলে, নিজ ওচৰ-সম্বন্ধীয়াৰ উলঙ্গতা অনাবৃত কৰা হয়; সিহঁত দুয়ো নিজ নিজ অপৰাধৰ ফল ভোগ কৰিব।
\v 20 আৰু যদি কোনো মানুহে নিজ বৰ-মাক বা খুৰীয়েকেৰে সৈতে শয়ন কৰে, তেন্তে সি নিজ বৰ-বাপেকৰ বা দদায়েকৰ উলঙ্গতা অনাবৃত কৰা হয়; সিহঁত নিজ নিজ পাপৰ ফল ভোগ কৰিব; সিহঁত নিঃসন্তান হৈ মৰিব।
\v 21 আৰু যদি কোনোবাই নিজ ককায়েক কি ভায়েকৰ তিৰোতাক গ্ৰহণ কৰে, তেন্তে সেয়ে অশুচি কৰ্ম্ম; নিজ ককায়েক কি ভায়েকৰ তিৰোতাৰ উলঙ্গতা অনাবৃত কৰাত, সিহঁত নিঃসন্তান হৈ থাকিব।
\p
\v 22 এই হেতুকে তোমালোকে বাস কৰিবৰ নিমিত্তে যি দেশলৈ মই তোমালোকক লৈ আহিছোঁ, সেই দেশে যেন তোমালোকক বতিয়াই নেপেলায় এই নিমিত্তে তোমালোকে মোৰ সকলো বিধি আৰু সকলো শাসন প্ৰণালী পালন কৰিবা, আৰু সেই অনুসাৰে আচৰণ কৰিবা।
\v 23 মই তোমালোকৰ সন্মূখৰ পৰা যি জাতিক খেদিম, তাৰ ৰীতি-নীতিৰ দৰে তোমালোকে আচৰণ নকৰিবা; কিয়নো সিহঁতে সেই সকলো কাৰ্য্য কৰাত, মই সিহঁতক ঘিণ কৰিলোঁ।
\v 24 কিন্তু মই তোমালোকক কলোঁ, তোমালোকেই সিহঁতৰ দেশ অধিকাৰ কৰিবা; মই তোমালোককেই অধিকাৰৰ অৰ্থে সেই গাখীৰ মৌ-জোল বৈ থকা দেশ দিম; আন জাতিবিলাকৰ পৰা তোমালোকক পৃথক কৰা তোমালোকৰ ঈশ্বৰ যিহোৱা ময়েই।
\v 25 এতেকে তোমালোকে শুচি অশুচি পশুৰ, আৰু শুচি অশুচি পক্ষীৰ প্ৰভেদ কৰিবা; মই যি যি পশু,পক্ষী, আৰু ভুচৰ পোক পৰুৱা আদি জন্তু অশুচি বুলি তোমালোকৰ পৰা পৃথক কৰিলোঁ, সেইবোৰৰ কোনো এটাৰ দ্বাৰাই তোমালোকে তোমালোকক ঘিণ লগা নকৰিবা।
\v 26 তোমালোক মোৰ উদ্দেশ্যে পবিত্ৰ হব লাগে; কিয়নো মই যিহোৱা পবিত্ৰ, আৰু তোমালোক মাৰ হবলৈ মই তোমালোকক আন জাতিৰ পৰা পৃথক বেলেগ কৰিলোঁ।
\p
\v 27 যি পুৰুষ কি স্ত্ৰীয়ে ভুত পুহিব, বা গুণী হব, তাৰ প্ৰাণদণ্ড হব, তাৰ প্ৰাণদণ্ড অৱশ্যে হব; লোকবিলাকে সিহঁতক শিল দলিয়াই বধ কৰিব; সিহঁতৰ ৰক্তপাতৰ দোষ সিহঁতৰ গাতে থাকিব।
\s পুৰোহিতবিলাকৰ বিষয়ে নানা বিধি।
\c 21
\p
\v 1 পাছে যিহোৱাই মোচিক ক’লে, তুমি হাৰোণৰ পুত্ৰবিলাকক কোৱা, নিজ লোকবিলাকৰ মাজৰ কোনো মানুহ মৰিলে, তাৰ নিমিত্তে কোনেও নিজকে অশুচি কৰিব নালাগে;
\v 2 কেৱল নিজৰ ওচৰ সম্বন্ধীয়া একে তেজৰ, অৰ্থাৎ নিজৰ মাক, বাপেক, পুতেক, জীয়েক, ককায়েক, আৰু ভায়েকৰ নিমিত্তে নিজকে অশুচি কৰিব পাৰে;
\v 3 আৰু যি ছোৱালী বিয়া হোৱা নাই, এনে ওচৰ সম্বন্ধীয়া নিজৰ বায়েক কি ভনীয়েক মৰিলে, তাৰ নিমিত্তেও নিজকে অশুচি কৰিব পাৰে।
\v 4 নিজ লোকবিলাকৰ মাজত এজন প্ৰধান লোক হোৱাৰ কাৰণে, তেওঁ নিজক অপবিত্ৰ কৰিবৰ অৰ্থে নিজকে অশুচি কৰিব নোৱাৰে।
\v 5 তেওঁবিলাকে নিজ নিজ মুৰৰ কোনো ঠাই খুৰাই টকলা নকৰিব, দাড়িৰ চুক নুখুৰাব, আৰু নিজ গা কাট-কুট নকৰিব।
\v 6 তেওঁবিলাক তেওঁবিলাকৰ ঈশ্বৰৰ উদ্দেশ্য পবিত্ৰ হব, নিজৰ ঈশ্বৰৰ নাম অপবিত্ৰ নকৰিব; কিয়নো তেওঁবিলাকে যিহোৱাৰ অগ্নিকৃত উপহাৰ, নিজৰ ঈশ্বৰৰ ভক্ষ্য উৎসৰ্গ কৰে, এই হেতুকে তেওঁবিলাক পবিত্ৰ হব লাগে।
\v 7 আৰু পুৰোহিতে বেশ্যা বা ভ্ৰষ্টা তিৰোতা গ্ৰহণ নকৰিব, আৰু গিৰীয়েকে ত্যাগ কৰা তিৰোতা গ্ৰহণ নকৰিব, কিয়নো তেওঁ নিজ ঈশ্বৰৰ উদ্দেশ্যে পবিত্ৰ।
\v 8 এই কাৰণে তুমি তেওঁক পবিত্ৰ কৰি ৰাখিবা; কিয়নো তেওঁ তোমাৰ ঈশ্বৰৰ ভক্ষ্য দ্ৰব্য উৎসৰ্গ কৰে, তেওঁ তোমাৰ পক্ষে পবিত্ৰ হব লাগে ; কিয়নো তোমালোকক পবিত্ৰ কৰোতাঁ যিহোৱা যি মই, মই পবিত্ৰ।
\v 9 আৰু কোনো পুৰোহিতৰ জীয়েকে যদি বৈশ্যা কৰ্ম্ম কৰি নিজক অপবিত্ৰ কৰে, তেন্তে তাই নিজ বাপেককো অপবিত্ৰ কৰা হয়; তাইক জুইত পোৰা যাব।
\p
\v 10 আৰু নিজ ভাইবিলাকৰ মাজত যি প্ৰধান পুৰোহিতৰ মুৰত যি অভিষেকাৰ্থক তেল ঢলা গ’ল, আৰু পবিত্ৰ বস্তুবোৰ পিন্ধিবৰ নিমিত্তে নিযুক্ত কৰা হ’ল, তেওঁ নিজৰ মুৰৰ চুলি মুকলিকৈ নাৰাখিব, আৰু নিজৰ কাপোৰ নাফালিব;
\v 11 আৰু তেওঁ কোনো মৰা শৱৰ ওচৰলৈ নাযাব; নিজ পিতৃ কি মাতৃৰ নিমিত্তেও তেওঁ নজকে অশুচি নকৰিব,
\v 12 আৰু ধৰ্ম্মধামৰ পৰা বাহিৰ হৈ নাযাব, আৰু নিজ ঈশ্বৰৰ ধৰ্ম্মাধাম অপবিত্ৰ নকৰিব; কিয়নো নিজ ঈশ্বৰৰ অভিষেকাৰ্থক তেল কিৰীটি স্বৰূপে তেওঁৰ মুৰত আছে; মই যিহোৱা।
\v 13 তেওঁ কেৱল পুৰুষে স্পৰ্শ নকৰা ছোৱালীহে বিয়া কৰিব।
\v 14 বিধৱা বা স্বামীয়ে ত্যাগ কৰা, ভ্ৰষ্টা, বা বেশ্যা এনে তিৰোতা তেওঁ বিয়া নকৰিব; কিন্তু নিজ লোকবিলাকৰ মাজৰ পুৰুষে স্পৰ্শ নকৰা কোনো ছোৱালী বিয়া কৰিব।
\v 15 তেওঁ নিজ লোকবিলাকৰ মাজত নিজ বংশ অপবিত্ৰ নকৰিব; কিয়নো মই তেওঁক পবিত্ৰ কৰোঁতা যিহোৱা।
\p
\v 16 যিহোৱাই মোচিক আৰু ক’লে,
\v 17 তুমি হাৰোণক কোৱা, পুৰুষানুক্ৰমে তোমাৰ বংশৰ মাজত যাৰ গাত ঘুণ থাকিব, সি নিজ ঈশ্বৰৰ ভক্ষ্য উৎসৰ্গ কৰিবলৈ ওচৰ নাচাপিব।
\v 18 কিয়নো যিকোনো লোকৰ ঘুণ থাকিব, সি ওচৰ নাচাপিব;
\v 19 কণা, খোৰা, ফেঁচা-নকা, অধিক অঙ্গ থকা, কি ভৰি ভগা, কি হাত ভগা,
\v 20 কি কুজাঁ, কি বাওনা, কি চকুৰ ৰোগী, কি খঁজুলি থকা, কি নিকৰি বন্ধা, কি অণ্ডকোষ কঢ়া,
\v 21 আদি কৰি কোনো ঘুণ থকা যি পুৰুষ হাৰোণ পুৰোহিতৰ বংশৰ মাজত থাকিব, সি যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰিবলৈ ওচৰ নাচাপিব; তাৰ ঘুণ আছে; সি নিজ ঈশ্বৰৰ ভক্ষ্য উৎসৰ্গ কৰিবলৈ ওচৰ নাচাপিব।
\v 22 ঈশ্বৰৰ ভক্ষ্য, অৰ্থাৎ অতি পবিত্ৰ আৰু পবিত্ৰ বস্তু দুয়োকো সি ভোজন কৰিব পাৰিব;
\v 23 কেৱল প্ৰভেদক বস্ত্ৰৰ ভিতৰলৈ নোসোমাব, আৰু যজ্ঞ-বেদিৰ ওচৰ নাচাপিব, কিয়নো তাৰ ঘুণ আছে; তাতে সি মোৰ পবিত্ৰ ঠাইবোৰ অপবিত্ৰ নকৰিব; কিয়নো মই সেই সকলোকে পবিত্ৰ কৰোঁতা যিহোৱা।
\v 24 এইদৰে মোচিয়ে হাৰোণক, তেওঁৰ পুত্ৰবিলাকক, আৰু ইস্ৰায়েলৰ আটাই সন্তানবিলাকক ক’লে।
\s উৎসৰ্গ কৰা পবিত্ৰ বস্তুৰ বিষয়ে নানা বিধি।
\c 22
\p
\v 1 পাছে যিহোৱাই মোচিক ক’লে,
\v 2 ইস্ৰায়েলৰ সন্তানবিলাকে মোৰ উদ্দেশ্যে যি বস্তু পবিত্ৰ কৰে, তেওঁবিলাকৰ সেই পবিত্ৰ বস্তুৰ পৰা যেন নিজকে পৃথকে ৰাখে, আৰু মোৰ পবিত্ৰ নাম অপবিত্ৰ নকৰে, এনে আজ্ঞা তুমি হাৰোণ আৰু তেওঁৰ পুত্ৰবিলাকক দিয়া; মই যিহোৱা।
\v 3 তুমি তেওঁ বিলাকক কোৱা, ইস্ৰায়েলৰ সন্তানবিলাকে যিহোৱাৰ উদ্দেশ্যে পবিত্ৰ কৰা পবিত্ৰ বস্তুৰ ওচৰলৈ, পুৰুষানুক্ৰমে তোমালোকৰ বংশৰ মাজৰ যিকোনোৱে অশুচি হৈ ওচৰ চাপিব, তাক মোৰ সন্মূখৰ পৰা উচ্ছন্ন কৰা হব; মই যিহোৱা।
\v 4 হাৰোণৰ বংশৰ মাজত যিকোনো লোক কুষ্ঠৰোগী হব, বা যিকোনোৰ গদাৰ পৰা কিবা বৈ থকা ৰোগ হব, সি শুচি নহয় মানে পবিত্ৰ বস্তুৰ একোকে ভোজন নকৰিব; আৰু মৰা শৱৰ দ্বাৰাই অশুচি হোৱা বস্তু চুব, বা যাৰ বীৰ্য্যপাত হব,
\v 5 বা বস্তুৰ দ্বাৰাইমানুহ অশুচি হব পাৰে এনে বগাই ফুৰা জন্তু, বা যিকোনো প্ৰকাৰ অশৌচ মানুহৰ পৰা লাগিব পাৰে, অশৌচ থকা এনে মানুহক চুব,
\v 6 সেই চুৱা মানুহটো সন্ধ্যালৈকে অশুচি হৈ থাকিব আৰু পানীত নিজৰ গা নুধুলে পবিত্ৰ বস্তু ভোজন নকৰিব।
\v 7 বেলি মাৰ গলে, সি শুচি হব; পাছে পবিত্ৰ বস্তু ভোজন কৰিব পাৰিব; কিয়নো সেয়ে তাৰ আহাৰ।
\v 8 পুৰোহিতে নিজকে অশুচি কৰিবৰ অৰ্থে নিজে মৰা বা হিংসুক জন্তুৱে ছিৰা পশুৰ মঙহ নাখাব; মই যিহোৱা।
\v 9 এই হেতুকে সিবিলাকে মোৰ পালনীয় পালন কৰিব লাগে; নতুবা সিবিলাকে তাক অপবিত্ৰ কৰিলে, তাৰ কাৰণে সিবিলাক পাপত পৰিব, আৰু তাৰ নিমিত্তে মৰিব; মই সিবিলাকক পবিত্ৰ কৰোঁতা যিহোৱা।
\p
\v 10 পুৰোহিত বংশৰ নোহোৱা কোনো লোকে পবিত্ৰ বস্তু নাখাব; পুৰোহিতৰ ঘৰত থকা আলহী বা বেচ-খোৱা চাকৰে পবিত্ৰ বস্তু ভোজন নকৰিব।
\v 11 কিন্তু যদি পুৰোহিতে ধন দি কোনো লোকক কিনি লয়, তেন্তে সি তাক ভোজন কৰিব; আৰু তেওঁৰ ঘৰৰ উপজা লোকবিলাকেও তেওঁ আহাৰ খাব।
\v 12 আৰু পুৰোহিতৰ জীয়েক যদি আন বংশৰ মানুহেৰে সৈতে বিয়া হয়, তেন্তে উপহাৰ স্বৰূপে দিয়া পবিত্ৰ বস্তু তাই ভোজন নকৰিব।
\v 13 আৰু পুৰোহিতৰ জীয়েক যদি বিধৱা, বা স্বামীয়ে ত্যাগ কৰা হয়, আৰু তাই যদি সন্তান নাথাকে, আৰু নিজ বাপেকৰ ঘৰলৈ আহি, জীয়াৰী কালৰ দৰে থাকে, তেন্তে তাই বাপেকৰ আহাৰ খাব পাৰে, কিন্তু পুৰোহিত বংশৰ নোহোৱা লোকে তাক ভোজন নকৰিব।
\v 14 আৰু যদি কোনোৱে অজ্ঞানত পবিত্ৰ বস্তু খায়, তেন্তে সি পুৰোহিতক তাৰ ক্ষতি পুৰণ কৰিব, আৰু তাৰ পাঁচভাগৰ এভাগ বেচিকৈ দিব।
\v 15 এইদৰে ইস্ৰায়েলৰ সন্তান-বিলাকে যিহোৱাৰ উদ্দেশ্যে উৎসৰ্গ কৰা পবিত্ৰ বস্তুবোৰ পুৰোহিত বিলাকে অপবিত্ৰ কৰি,
\v 16 ইস্ৰায়েলৰ সন্তানবিলাকে সিবিলাকৰ পবিত্ৰ বস্তুবোৰ খোৱাৰ সময়ত, সিবিলাকক দোষ পেলাই অপৰাধৰ ফল ভোগ কৰাব নালাগে; কিয়নো মই সিবিলাকক পবিত্ৰ কৰোতাঁ যিহোৱা।
\p
\v 17 পাছে যিহোৱাই মোচিক ক’লে,
\v 18 তুমি হাৰোণক, তেওঁৰ পুত্ৰবিলাকক, আৰু ইস্ৰায়েলৰ সকলো সন্তানবিলাকক কোৱা, প্ৰতিজ্ঞা সিদ্ধ কৰিবৰ অৰ্থে দিয়া, বা ইচ্ছামতে এনেই দিয়া, যিহোৱাৰ উদ্দেশ্যে হোম-বলি স্বৰূপে অনা উপহাৰ বোৰৰ মাজৰ নিজৰ উপহাৰ যদি ইস্ৰায়েল বংশৰ কোনো মানুহে, নাইবা ইস্ৰায়েলৰ মাজত প্ৰবাস কৰা কোনো বিদেশীলোক আনে,
\v 19 তেন্তে সেয়ে গ্ৰাহ্য হবৰ নিমিত্তে গৰুৰ, বা মেৰৰ, বা ছাগৰ পৰা নিঘুণ মতা পশু উৎসৰ্গ কৰিব লাগে।
\v 20 কিন্তু তোমালোকে ঘুণ থকা একোকে উৎসৰ্গ নকৰিবা; কিয়নো সেয়ে তোমালোকৰ পক্ষে গ্ৰহণ নহব।
\v 21 কোনো লোকে যদি প্ৰতিজ্ঞা সিদ্ধ কৰিবৰ অৰ্থে, নাইবা ইচ্ছামতে এনেই দিবৰ অৰ্থে, গৰু, কি মেৰ, কি ছাগৰ জাকৰ পৰা মঙ্গলাৰ্থক বলি যিহোৱাৰ উদ্দেশ্যে উৎসৰ্গ কৰে, তেন্তে গ্ৰহণ হবৰ নিমিত্তে সেয়ে নিঘুণ হব লাগে; তাত কোনো ঘুণ থাকিব নালাগে।
\v 22 কণা, কি ঠেং ভগা, কি খুন হোৱা, কি পুঁজ-পানী বৈ থকা, কি খহুৱা, কি নিকৰি বন্ধা, এনে পশু তোমালোকে যিহোৱাৰ উদ্দেশ্যে উৎসৰ্গ নকৰিবা; আৰু তাৰ একোকে যিহোৱাৰ উদ্দেশ্যে নিমিত্তে অগ্নিকৃত উপহাৰ স্বৰূপে যজ্ঞ-বেদিত নুতুলিবা।
\v 23 আৰু অধিক অঙ্গ কি কমটি অঙ্গ থকা গৰু, মেৰ বা ছাগ পোৱালি ইচ্ছামতে এনেই দিয়া উপহাৰ স্বৰূপে উৎসৰ্গ কৰিব পাৰা; কিন্তু প্ৰতিজ্ঞা সিদ্ধ কৰিবৰ অৰ্থে সেয়ে গ্ৰহণ নহব।
\v 24 আৰু অণ্ডকোষ চেপি ভঙা, কি খুন্দা, কি মুচৰি চিঙা, কি কটা, একোকে যিহোৱাৰ উদ্দেশ্যে উৎসৰ্গ নকৰিবা।
\v 25 আৰু বিদেশীৰ হাতৰ পৰাও সেইবোৰৰ মাজৰ কিবা লৈ, তোমালোকৰ ঈশ্বৰৰ ভক্ষ্য স্বৰূপে উৎসৰ্গ নকৰিবা; কিয়নো সেইবোৰত দোষ আছে, সেইবোৰত ঘুণ আছে; সেইবোৰ তোমালোকৰ পক্ষে গ্ৰহণীয় নহব।
\p
\v 26 পাছে যিহোৱাই মোচিক ক’লে,
\v 27 গৰু, কি মেৰ, কি ছাগ জগাৰ পাছত সাতদিনলৈকে মাকৰ লগত থাকিব; পাছে অষ্টম দিনৰ পৰা যিহোৱাৰ উদ্দেশ্যে আগ কৰা অগ্নিকৃত উপহাৰৰ নিমিত্তে তাক গ্ৰহণ কৰা হব।
\v 28 গাই গৰু হওক, কি মাইকী মেৰ বা ছাগলী হওক, তাইক তাইৰ পোৱালিৰে সৈতে একেদিনাই মাৰিব নালাগে।
\v 29 তোমালোকে যি সময়ত যিহোৱাৰ উদ্দেশ্যে অনুগ্ৰহ মনা বলি উৎসৰ্গ কৰিবা সেই সময়ত, গ্ৰহণ হবৰ নিমিত্তেহে তাক উৎসৰ্গ কৰিবা।
\v 30 সেয়ে একেদিনাই তাক ভোজন কৰিব লাগিব; তোমালোকে ৰাতিপুৱালৈ তাৰ একোকে অৱশিষ্ট নাৰাখিবা; মই যিহোৱা।
\v 31 এই হেতুকে তোমালোকে মোৰ আজ্ঞাবোৰ পালন কৰি, সেই অনুসাৰে কাৰ্য্য কৰিবা; মই যিহোৱা।
\v 32 আৰু তোমালোকে মোৰ পবিত্ৰ নাম অপবিত্ৰ নকৰিবা; কিন্তু মই ইস্ৰায়েলৰ সন্তানবিলাকৰ মাজত পবিত্ৰীকৃত হম।
\v 33 তোমালোকৰ ঈশ্বৰ হবৰ নিমিত্তে মিচৰ দেশৰ পৰা তোমালোকক উলিয়াই অনা, তোমালোকক পবিত্ৰ কৰোঁতা যিহোৱা মই; মই যিহোৱা।
\s পৰ্ব্ব আৰু প্ৰায়চিত্ত-দিনৰ বিষয়।
\c 23
\p
\v 1 তাৰ পাছত যিহোৱাই মোচিক ক’লে,
\v 2 তুমি ইস্ৰায়েলৰ সন্তানবিলাকক কোৱা, সিবিলাকক এই কথা কোৱা তোমালোকে যিহোৱাৰ যি সকলো পৰ্ব্ব পবিত্ৰ সভা বুলি ঘোষণা কৰিবা, মোৰ সেইবোৰ পৰ্ব্ব এই।
\v 3 ছদিনৰ কাম কৰা যাব; কিন্তু সপ্তমদিন সম্পুৰ্ণ বিশ্ৰামৰ বিশ্ৰাম-দিন; সেই দিনা পবিত্ৰ সভা হব; সেই দিনা তোমালোকে কোনো প্ৰকাৰৰ কাম নকৰিবা; সেয়ে তোমালোক থকা সকলো ঠাইতে যিহোৱাৰ উদ্দেশ্যে বিশ্ৰাম-দিন হব।
\p
\v 4 যিহোৱাৰ যিবোৰ পৰ্ব্ব, যিবোৰ পবিত্ৰ সভা তোমালোকে নিজ নিজ নিৰূপিত সময়ত ঘোষণা কৰিবা, সেইবোৰ এই।
\v 5 প্ৰথম মাহৰ চতুৰ্দশ দিনা সন্ধ্যা সময়ত যিহোৱাৰ উদ্দেশ্যে নিস্তাৰ পৰ্ব্ব হব।
\v 6 আৰু সেই মাহৰ পঞ্চদশ দিনা যিহোৱাৰ উদ্দেশ্যে খমীৰ নিদিয়া পিঠাৰ উৎসৱ হব; তোমালোকে সাত দিন খমীৰ নিদিয়া পিঠা ভোজন কৰিবা।
\v 7 প্ৰথম দিনা তোমালোকৰ পবিত্ৰ সভা হব; সেই দিনা তোমালোকে কোনো ব্যৱসায়ৰ কৰ্ম্ম নকৰিবা।
\v 8 কিন্তু সাত দিন যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰিবা; সপ্তম দিনা পবিত্ৰ সভা হব; সেই দিনা তোমালোকে কোনো ব্যৱসায়ৰ কৰ্ম্ম নকৰিবা।
\p
\v 9 পাছে যিহোৱাই মোচিক ক’লে,
\v 10 তুমি ইস্ৰায়েলৰ সন্তানবিলাকক কোৱা, মই তোমালোকক যি দেশ দিম, সেই দেশত সোমালে তোমালোকে যেতিয়া তাত শস্য দাবা, তেতিয়া, তোমালোকে দোৱা শস্যৰ আগভাগ বুলি এডাঙৰি পুৰোহিতৰ গুৰিলৈ আনিবা;
\v 11 তোমালোকে গ্ৰহণ হবৰ নিমিত্তে, তেওঁ যিহোৱাৰ আগত সেই ডাঙৰি দোলাব; বিশ্ৰাম-বাৰৰ পাছদিনা পুৰোহিতে তাক দোলাব।
\v 12 আৰু যি দিনা তোমালোকে সেই ডাঙৰি দোলাবা, সেই দিনা যিহোৱাৰ উদ্দেশ্য হোমৰ অৰ্থে এটা এবছৰীয়া নিঘুণ মতা মেৰ পোৱালি উৎসৰ্গ কৰিবা।
\v 13 তাৰ ভক্ষ্য নৈবেদ্য ঐফাৰ দহভাগৰ দুভাগ তেল মিহলোৱা মিহি আটা গুৰি; সেয়ে যিহোৱাৰ উদ্দেশ্য সুঘ্ৰাণৰ অৰ্থে অগ্নিকৃত উপহাৰ হব; আৰু তাৰ পেয় নৈবেদ্য এক হীন দ্ৰাক্ষাৰস চাৰিভাগৰ এভাগ হব।
\v 14 আৰু তোমালোকে নিজ ঈশ্বৰৰ উদ্দেশ্যে এই উপহাৰ ননা দিনলৈকে; পিঠা, বা ভজা শস্য, বা ছিঙা নতুন চেঁই ভোজন নকৰিবা; তোমালোকে থকা আটাই ঠাইতে এইয়া পুৰুষানুক্ৰমে পালন কৰিব লগীয়া সদাকালৰ বিধি।
\p
\v 15 সেই বিশ্ৰাম-বাৰৰ পাছদিনাৰ পৰা, দোলনীয় নৈবেদ্য স্বৰূপে ডাঙৰি অনা দিনাৰ পৰা তোমালোকে পূৰা সাত বিশ্ৰাম-বাৰ লেখ কৰিবা।
\v 16 এইদৰে সপ্তম বিশ্ৰাম-বাৰৰ পাছদিনালৈকে তোমালোকে পঞ্চাশদিন লেখ কৰি, যিহোৱাৰ উদ্দেশ্যে নতুন ভক্ষ্য নৈবেদ্য উৎসৰ্গ কৰিবা।
\v 17 তোমালোকে থকা ঠাইৰ পৰা দোলনীয় নৈবেদ্যৰ অৰ্থে ঐফাৰ দহভাগৰ দুভাগ দুটা পিঠা আনিবা; সেইবোৰ মিহি আটাগুৰিৰে যুগুত কৰা আৰু খমীৰ দি তন্দুৰত তাও দিয়া হব লাগে; সেইবোৰ যিহোৱাৰ উদ্দেশ্যে প্ৰথমে পকা শস্যৰ আগভাগ হব।
\v 18 আৰু তোমালোকে সেই দুটা পিঠাৰ লগত সাতোটা এবছৰীয়া নিঘুণ মেৰ পোৱালি, আৰু এটা দমৰা গৰু, আৰু দুটা মতা মেৰ উৎসৰ্গ কৰিবা; সেইবোৰৰ নিজ নিজ ভক্ষ্য নৈবেদ্য আৰু পেয় নৈবেদ্যৰে সৈতে সেইবোৰ যিহোৱাৰ উদ্দেশ্যে হোম-বলি, যিহোৱাৰ উদ্দেশ্যে সুঘ্ৰাণ দিয়া অগ্নিকৃত উপহাৰ হব।
\v 19 আৰু তোমালোকে পাপাৰ্থক বলিৰ নিমিত্তে এটা মতা ছাগ আৰু মঙ্গলাৰ্থক বলিৰ নিমিত্তে দুটা এবছৰীয়া মতা মেৰ পোৱালি উৎসৰ্গ কৰিবা।
\v 20 আৰু পুৰোহিতে সেই প্ৰথমে পকা শস্যৰ পিঠাৰে সৈতে যিহোৱাৰ আগত দোলনীয় নৈবেদ্য স্বৰূপে সেইবোৰ দোলাব; মেৰ পোৱালি দুটাৰে সৈতে পুৰোহিতৰ নিমিত্তে যিহোৱাৰ উদ্দেশ্যে পবিত্ৰ হব।
\v 21 আৰু সেই দিনা তোমালোকে ঘোষণা কৰিবা, তোমালোকৰ পবিত্ৰ সভা হব; তোমালোকে কোনো ব্যৱসায় কৰ্ম্ম নকৰিবা; এইয়ে তোমালোকে থকা সকলো ঠাইতে পুৰুষানুক্ৰমে পালন কৰিবলগীয়া সদাকালৰ বিধি।
\p
\v 22 আৰু তোমালোকে নিজ নিজ ভুমি উৎপন্ন হোৱা শস্য দাবৰ কালত, খেতিৰ চুকত থকা শস্যৰ শেষ নথকাকৈ নাদাবা, আৰু তোমাৰ খেতিৰ এৰি যোৱা শস্য নুবুটলিবা, তুমি দুখীয়া আৰু বিদেশীৰ নিমিত্তে তাক এৰি যাবা; মই তোমালোকৰ ঈশ্বৰ যিহোৱা।
\p
\v 23 পাছে যিহোৱাই মোচিক ক’লে,
\v 24 তুমি ইস্ৰায়েলৰ সন্তানবিলাকক কোৱা, সপ্তম মাহৰ প্ৰথম দিনা তোমালোকৰ সম্পুৰ্ণ বিশ্ৰামৰ বিশ্ৰাম-দিন, শিঙা বজাই সোঁৱৰণ কৰোওৱা দিন আৰু পবিত্ৰ সভা হব।
\v 25 সেই দিনা তোমালোকে কোনো ব্যৱসায় কৰ্ম্ম নকৰিবা; আৰু তোমালোকে যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰিবা।
\p
\v 26 আৰু যিহোৱাই মোচিক ক’লে,
\v 27 সেই সপ্তম মাহৰ দশম দিন অৱশ্যে প্ৰায়চিত্তৰ দিন হব; সেই দিনা তোমালোকৰ পবিত্ৰ সভা হব; আৰু তোমালোকে নিজ নিজ প্ৰাণক দুখ দিবা, আৰু যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰিবা।
\v 28 আৰু সেই দিনা তোমালোকে কোনো প্ৰকাৰৰ কাম নকৰিবা; কিয়নো তোমালোকৰ ঈশ্বৰ যিহোৱাৰ আগত তোমালোকক প্ৰায়চিত্ত কৰিবলৈ সেয়ে প্ৰায়চিত্তৰ দিন হব।
\v 29 কিয়নো যিকোনোৱে সেই দিনা নিজ প্ৰাণক দুখ নিদিব, তাক নিজ লোকবিলাকৰ মাজৰ পৰা উচ্ছন্ন কৰা হব।
\v 30 আৰু যিকোনো লোকে সেই দিনা কোনো প্ৰকাৰৰ কাম কৰিব মই তাক তাৰ লোকবিলাকৰ মাজৰ পৰা বিনষ্ট কৰিম।
\v 31 তোমালোকে কোনো প্ৰকাৰৰ কাম নকৰিবা; এইটো তোমালোকৰ আটাই নিবাসৰ ঠাইত পুৰুষানুক্ৰমে পালন কৰিব লগীয়া চিৰস্থায়ী বিধি।
\v 32 সেই দিন তোমালোকৰ সম্পুৰ্ণ বিশ্ৰামৰ বিশ্ৰাম-দিন হব; তোমালোকে নিজ নিজ প্ৰাণক দুখ দিবা; সেই মাহৰ নবম দিনা সন্ধ্যা সময়ত এক সন্ধ্যাৰ পৰা আন সন্ধ্য়ালৈকে তোমালোকে তোমালোকৰ সেই বিশ্ৰাম-দিন পালন কৰিবা।
\p
\v 33 আৰু যিহোৱাই মোচিক ক’লে,
\v 34 তুমি ইস্ৰায়েলৰ সন্তানবিলাকক কোৱা, সেই সপ্তম মাহৰ পঞ্চদশ দিনাৰ পৰা সাত দিনলৈকে যিহোৱাৰ উদ্দেশ্যে পঁজা পৰ্ব্ব হব।
\v 35 প্ৰথম দিনা পবিত্ৰ সভা হব; সেই দিনা তোমালোকে কোনো ব্যৱসায় কৰ্ম্ম নকৰিবা।
\v 36 সাত দিনালৈকে যিহোৱাৰ উদ্দেশ্যে অগ্নিকৃত উপহাৰ উৎসৰ্গা কৰিবা; অষ্টম দিনা তোমালোকৰ পবিত্ৰসভা হব আৰু তোমালোকে যিহোৱাৰ উদ্দেশ্যে অগ্নিকৃত উপহাৰ উৎসৰ্গ কৰিবা; সেয়ে ধৰ্ম্ম-সভা; সেই দিনা তোমালোকে কোনো ব্যৱসায় কৰ্ম্ম নকৰিবা।
\p
\v 37 যিহোৱাৰ বিশ্ৰাম-বাৰৰ বোৰৰ বাহিৰে, আৰু তোমালোকে যিহোৱাৰ উদ্দেশ্যে যি যি দান দিয়া, প্ৰতিজ্ঞা সিদ্ধ কৰিবৰ অৰ্থে আৰু ইচ্ছামতে এনেই দিবৰ অৰ্থে যিহোৱাৰ উদ্দেশ্যে তোমালোকে যি যি উপহাৰ দিয়া, সেই বোৰৰ বাহিৰে,
\v 38 অগ্নিকৃত উপহাৰ, অৰ্থাৎ হোম-বলি, ভক্ষ্য নৈবেদ্য, মঙ্গলাৰ্থক বলি, আৰু পেয় নৈবেদ্য নিজ নিজ দিন উৎসৰ্গ কৰিবলৈ তোমালোকে পবিত্ৰ সভা বুলি ঘোষণা কৰিবলগীয়া যিহোৱাৰ পৰ্ব্ব এইবোৰ।
\p
\v 39 ভুমিত উৎপন্ন হোৱা শস্য চপোৱাৰ পাছত, সপ্তম মাহৰ পঞ্চদশ দিনাৰ পৰা সাতদিন তোমালোকে অৱশ্যে যিহোৱাৰ উদ্দেশ্যে উৎসৱ পালন কৰিবা; প্ৰথম দিন সম্পুৰ্ণ বিশ্ৰামৰ বিশ্ৰাম-দিন হব।
\v 40 আৰু প্ৰথম দিনা তোমালোকে শুৱনি গছৰ গুটি, খাজুৰ গছৰ পাত, ঘন পতীয়া গছৰ ডাল, আৰু জুৰিৰ পাৰত থকা বাইচী গছ লৈ তোমালোকৰ ঈশ্বৰ যিহোৱাৰ আগত সাতদিন আনন্দ কৰিবা।
\v 41 আৰু তোমালোকে বছৰে বছৰে সাতদিন যিহোৱাৰ উদ্দেশ্যে সেই উৎসৱ পালন কৰিবা; এইয়ে তোমালোকৰ পুৰুষানুক্ৰমে পালন কৰিবলগীয়া চিৰস্থায়ী বিধি; সপ্তম মাহত তোমালোকে সেই উৎসৱ পালন কৰিবা।
\v 42 মই ইস্ৰায়েলৰ সন্তানবিলাকক মিচৰ দেশৰ পৰা উলিয়াই অনা সময়ত যে পঁজাত বাস কৰাইছিলোঁ, তাক তোমালোকৰ ভাবী-বংশই জানিবৰ নিমিত্তে,
\v 43 তোমালোকে সাতদিন পঁজাত বাস কৰিবা, ইস্ৰায়েল বংশত ওপজা সকলোৱে পঁজাত বাস কৰিব; মই তোমালোকৰ ঈশ্বৰ যিহোৱা।
\v 44 তেতিয়া মোচিয়ে ইস্ৰায়েলৰ সন্তানবিলাককক যিহোৱাৰ সকলো পৰ্ব্বৰ কথা জনালে।
\s প্ৰদীপ দৰ্শন-পিঠা, ঈশ্বৰৰ নাম নিন্দা কৰা বিষয়ৰ বিধি।
\c 24
\p
\v 1 পাছে যিহোৱাই মোচিক ক’লে,
\v 2 সদায় প্ৰদীপ জ্বলাই পোহৰ কৰিবৰ নিমিত্তে, খুন্দি উলিওৱা জিতগছৰ গুটিৰ নিৰ্ম্মল তেল তোমাৰ ওচৰলৈ আনিবলৈ, তুমি ইস্ৰায়েলৰ সন্তানবিলাকক আজ্ঞা দিয়া।
\v 3 সাক্ষাৎ কৰা তম্বুৰ ভিতৰত সাক্ষ্য-ফলিৰ চন্দুকৰ আগত থকা প্ৰভেদক বস্ত্ৰৰ বাহিৰে, হাৰোণে যিহোৱাৰ আগত গধুলি আৰু ৰাতিপুৱা নিত্যে নিত্যে তাক যুগুত কৰি থব, এইয়ো তোমালোকে পুৰুষানুক্ৰমে পালন কৰিবলগীয়া চিৰস্থায়ী বিধি।
\v 4 তেওঁ শুদ্ধ সোণৰ দীপাধাৰৰ ওপৰত যিহোৱাৰ সন্মূখত, নিত্যে নিত্যে সেই প্ৰদীপবোৰ যুগুত কৰি থব।
\p
\v 5 আৰু তুমি মিহি আটাগুৰি লৈ, বাৰটা পিঠা তন্দুৰত তাও দিবা; প্ৰত্যেক পিঠাত ঐফাৰ দহভাগৰ দুভাগ আটাগুৰি হব।
\v 6 পাছে তুমি শাৰীত ছটাকৈ দুশাৰী কৰি যিহোৱাৰ আগত শুদ্ধ সোণৰ মেজখনৰ ওপৰত সেইবোৰ ৰাখিবা।
\v 7 আৰু প্ৰত্যেক শাৰীৰ ওপৰত নিৰ্ম্মল কুন্দুৰু দিবা; তাতে সেই পিঠাৰ ওপৰত সেয়ে সোঁৱৰণৰ অৰ্থে হব, সেয়ে যিহোৱাৰ উদ্দেশ্যে অগ্নিকৃত উপহাৰ হব।
\v 8 আৰু পুৰোহিত প্ৰত্যেক বিশ্ৰাম-বাৰে যিহোৱাৰ আগত সেই পিঠা নিত্যে নিত্যে সজাই থব; এচি চিৰস্থায়ী নিয়মৰ চিন স্বৰূপে তাক ইস্ৰায়েলৰ সন্তানবিলাকৰ পক্ষে দিয়া যায়।
\v 9 আৰু সেয়ে হাৰোণৰ আৰু তেওঁৰ পুত্ৰবিলাকৰ হব, সিবিলাকে কোনো পবিত্ৰ ঠাইত তাক ভোজন কৰিব; কিয়নো যিহোৱাৰ উদ্দেশ্যে দিয়া অগ্নিকৃত উপহাৰ বোৰৰ মাজত সেয়ে অতি পবিত্ৰ; সেয়ে তেওঁৰ চিৰস্থায়ী অধিকাৰ।
\p
\v 10 পাছে মাক ইস্ৰায়েলীয়া, কিন্তু বাপেক মিচৰীয়া, এনে এজন মানুহ ওলাই ইস্ৰায়েলৰ সন্তানবিলাকৰ মাজলৈ গ’ল; তাতে ছাউনিৰ মাজত সেই ইস্ৰায়েলীয়া তিৰোতাৰ পুতেকেৰে সৈতে এটা ইস্ৰায়েলীয়া মানুহৰ দণ্ড লাগিল।
\v 11 তেতিয়া সেই ইস্ৰায়েলীয়া তিৰোতাৰ ল’ৰাই যিহোৱাৰ নামৰ নিন্দা কৰি শাও দিয়াত, লোকবিলাকে তাক মোচিৰ গুৰিলৈ নিলে। তাৰ মাকৰক নাম চলোমীথ; তাই দান ফৈদীয়া, দিব্ৰীৰ জীয়েক।
\v 12 লোকবিলাকে তাক বন্ধ কৰি ৰাখি, যিহোৱাৰ মুখৰ পৰা ঠিক আদেশ পাবলৈ বাট চাই থাকিল।
\p
\v 13 তাতে যিহোৱাই মোচিক ক’লে,
\v 14 তুমি সেই শাও দিয়াটোক ছাউনিৰ বাহিৰলৈ লৈ যোৱা; পাছে যিবিলাকে শুনিলে, সেই সকলোবিলাকে তাৰ মুৰত হাত দিয়ক, আৰু গোটেই মণ্ডলীয়ে শিল দলিয়াই তাক বধ কৰক।
\v 15 আৰু ইস্ৰায়েলৰ সন্তানবিলাকক কোৱা, যি কোনোৱে নিজৰ ঈশ্বৰক শাও দিব, সি নিজৰ পাপৰ ফল ভোগ কৰিব।
\v 16 আৰু যি জনে যিহোৱাৰ নামৰ নিন্দা কৰিব, সেই জনৰ অৱশ্যে প্ৰাণদণ্ড হব।
\v 17 আৰু যি কোনোৱে মানুহক মৰাকৈ মাৰিব, তাৰ প্ৰাণদণ্ড অৱশ্যে হব।
\v 18 আৰু যিকোনোৱে পশুক মৰাকৈ মাৰিব, সি তাৰ সলনি দিব; প্ৰাণীৰ সলনি প্ৰাণী।
\v 19 আৰু যদি কোনোৱে কোনো লোকৰ গা ঘুণীয়া কৰে, তেন্তে সি যেনে কৰিলে, তালৈকো তেনে কৰা যাব;
\v 20 অঙ্গ ভঙাৰ সলনি অঙ্গ ভঙা, চকুৰ সলনি চকু, দাঁতৰ সলনি দাঁত, মানুহৰ যাক যেনেকৈ ঘুণীয়া কৰে, তাক তেনেকৈ কৰা যাব।
\v 21 যি জনে পশু বধ কৰিব, সি তাৰ সলনি দিব; কিন্তু যি জনে মানুহ বধ কৰিব, তাৰ প্ৰাণদণ্ড হব।
\v 22 তোমালোকৰ স্বদেশীয় আৰু বিদেশীয় উভয়ৰ নিমিত্তে একে ৰূপবিধি হব; কিয়নো মই তোমালোকৰ ঈশ্বৰ যিহোৱা।
\v 23 পাছে মোচিয়ে ইস্ৰায়েলৰ সন্তানবিলাকলৈ এই আজ্ঞা প্ৰকাশ কৰিলত, সিবিলাকে সেই শাও দিয়াটোক ছাউনিৰ বাহিৰলৈ নি, শিল দলিয়াই বধ কৰিলে। যিহোৱাই মোচিক আজ্ঞা দিয়াৰ দৰেই, ইস্ৰায়েলৰ সন্তানবিলাকে কাৰ্য্য কৰিলে।
\s বিশ্ৰাম-বছৰ আৰু যোৱেল বছৰৰ বিষয়।
\c 25
\p
\v 1 পাছে যিহোৱাই চীনয় পৰ্ব্বতত মোচিক ক’লে,
\v 2 তুমি ইস্ৰায়েলৰ সন্তানবিলাকক কোৱা, মই তোমালোকক যি দেশ দিম, তোমালোকে সেই দেশত সোমালে, যিহোৱাৰ উদ্দেশ্যে ভুমিয়ে বিশ্ৰাম ভোগ কৰিব;
\v 3 তুমি ছবছৰ নিজ পথাৰত গুটি ববা, আৰু ছবছৰ নিজ বাৰীৰ দ্ৰাক্ষালতা কলম দিবা, আৰু তাৰ গুটি চপাবা।
\v 4 কিন্তু সপ্তম বছৰ ভুমিৰ সম্পুৰ্ণ বিশ্ৰামৰ বিশ্ৰাম-কাল হব, যিহোৱাৰ উদ্দেশ্যে বিশ্ৰাম-কাল হব; সেই বছৰত তুমি নিজ পথাৰত গুটি নববা, আৰু দ্ৰাক্ষালতা কলম নিদিবা।
\v 5 তুমি নিজ পথাৰত নিজে হোৱা শস্য নাদাবা, আৰু কলম নিদিয়া দ্ৰাক্ষালতাৰ গুটি নচপাবা; সেয়ে ভুমি সম্পুৰ্ণ বিশ্ৰামৰ বছৰ হব।
\v 6 তাতে, বিশ্ৰাম-বছৰত হোৱা ভুমি শস্য তোমালোকলৈ আহাৰ হব; অৰ্থাৎ তোমাৰ পথাৰত উৎপন্ন হোৱা সকলো শস্য তোমাৰ, আৰু তোমাৰ বন্দীৰ, বেটীৰ, তোমাৰ লগত থকা বেচ খোৱা চাকৰ আৰু বিদেশীৰ,
\v 7 আৰু তোমাৰ পশুৰ, আৰু দেশত থকা বনৰীয়া পশুৰ আহাৰৰ অৰ্থে হব।
\p
\v 8 তুমি নিজৰ নিমিত্তে সাত বিশ্ৰাম-বছৰ, সাত গুণ সাত বছৰ লেখ কৰিবা; তাতে সাত বিশ্ৰাম-বছৰৰ কাল ঊনপঞ্চাশ বছৰ হব।
\v 9 তেতিয়া সপ্তম মাহৰ দশম দিনা দেশৰ সকলো ফালে বৰ মাতৰ শিঙা বজাবা; প্ৰায়চিত্তৰ দিনা তোমালোকৰ দেশৰ সকলো ফালে শিঙা বজাবা।
\v 10 তোমালোকে পঞ্চাশ বছৰৰ বছৰ পবিত্ৰ বুলি মানিবা, আৰুা গোটেই দেশত তাৰ সকলো নিবাসীবিলাকলৈ মুক্তি ঘোষণা কৰিবা; সেয়ে তোমালোকৰ নিমিত্তে যোৱেল (অৰ্থাৎ শিঙা বজোৱা বছৰ) হব, আৰু তোমালোকে প্ৰতিজন নিজ নিজ আধিপত্যলৈ উলতি যাবা, আৰু তোমালোক প্ৰতিজন নিজ নিজ গোষ্ঠীৰ ওচৰলৈ উভতি যাবা।
\v 11 সেই পঞ্চাশ বছৰৰ বছৰ তোমালোকৰ নিমিত্তে যোৱেল বছৰ হব; সেই বছৰত তোমালোকে গুটি নববা, নিজে হোৱা শস্যও নাদাবা, আৰু কলম নিদিয়া দ্ৰাক্ষালতাৰ গুটিও নচপাবা।
\v 12 কিয়নো সেয়ে যোৱেল বছৰ; সেয়ে তোমালোকলৈ পবিত্ৰ হব। তোমালোকে সেই বছৰত নিজে উৎপন্ন হোৱা শস্য পথাৰৰ আনিয়েই খাবা।
\p
\v 13 সেই যোৱেল বছৰত তোমালোক প্ৰতিজন নিজ নিজ আধিপত্যলৈ উলতি যাবা।
\v 14 যদি তুমি লোকক কোনো মাটি বেচা, বা লোকৰ পৰা কিনা, তেতিয়া তোমালোকে ইজনে সিজনক অন্যায় নকৰিবা।
\v 15 তুমি যোৱেলৰ পাছত হোৱা বছৰৰ লেখ অনুসাৰে লোকৰ পৰা মাটি কিনিবা, আৰু শস্য উৎপন্ন হোৱা বছৰৰ সংখ্যা অনুসাৰে সি তোমাক বেচিব।
\v 16 যোৱেললৈ বেছি বছৰ থাকিলে বেছি দাম কৰিবা, আৰু কম বছৰ থাকিলে কম দাম কৰিবা; কিয়নো সি শস্য উৎপন্ন হোৱা বছৰৰ সংখ্যা অনুসাৰে তোমাক মাটি বেচে।
\v 17 আৰু তোমালোকে ইজনে সিজনক অন্যায় নকৰিবা, কিন্তু নিজ ঈশ্বৰক ভয় কৰিবা; কিয়নো মই তোমালোকৰ ঈশ্বৰ যিহোৱা।
\p
\v 18 এই কাৰণে তোমালোকে মোৰ বিধি অনুসাৰে আচৰণ কৰিবা, আৰু মোৰ শাসন প্ৰণালী পালন কৰি, সেই অনুসাৰে কাৰ্য্য কৰিবা; তাতে তোমালোকে দেশত নিৰ্ভয়ে বাস কৰিবা।
\v 19 আৰু ভুমিয়ে নিজ শস্য উৎপন্ন কৰিব; তাতে তোমালোকে হেঁপাহ পলোৱাকৈ খাবলৈ পাবা; আৰু দেশত নিৰ্ভয়ে থাকিবা।
\v 20 আৰু চোৱা, পথাৰ নবলে, আৰু তাত উৎপন্ন হোৱা গুটি নচপালে আমি সপ্তম বছৰত কি খাম? এনে কথা যদি তোমালোকে কোৱা,
\v 21 তেতনে হলে, মই ষষ্ঠবচৰত তোমালোকৰ ওপৰত আশীৰ্ব্বাদ পৰিবলৈ আদেশ কৰিম, তাতে ভুমিয়ে সেই বছৰত তিনি বছৰলৈ যোৱাকৈ শস্য উৎপন্ন কৰিব।
\v 22 পাছে অষ্টম বছৰত তোমালোকে গুটি ববা, কিন্তু তেতিয়াও পুৰণি শস্য খাবা; নবম বছৰৰ শস্য নহয় মানে তোমালোকে পুৰণি শস্য খাই থাকিবা।
\p
\v 23 আৰু মাটি চিৰকালৰ নিমিত্তে বেচা নহব; কিয়নো মাটি মোৰেই, আৰু তোমালোক মোৰ লগত অতিথি আৰু প্ৰবাসী আছা।
\v 24 আৰু তোমালোকে তোমালোকৰ আধিপত্যৰ সকলো দেশত মাটি মোকলাবলৈ ক্ষমতা দিবা।
\p
\v 25 তোমাৰ ভাই যদি দুখীয়া হৈ তাৰ আধিপত্যৰ মাটি কিছু বেচে, তেন্তে তাক মোকলাব পৰা ওচৰ-সম্বন্ধীয়াই আহি, নিজ ভায়েকে বেচা মাটি মোকলাই দিব।
\v 26 আৰু যাৰ মুকলি কৰোঁতা গৰাকী নাই, কিন্তু সি চহকী হোৱাত, তাৰ যদি নিজে মুকলি কৰিবা পৰা সমৰ্থ হয়,
\v 27 তেন্তে সি তাক বেচা বছৰ লেখ কৰি, বাকী থকা ধন বেচাজনক ওলোটাই দিব; তেতিয়া সি পুনৰায় তাৰ নিজৰ আধিপত্য পাব।
\v 28 কিন্তু যদি সি তাক ওলোটাই লবলৈ অসমৰ্থ হয়, তেন্তে সেই বেচা মাটি যোৱেল বছৰলৈকে কিনা জনৰ হাতত থাকিব, পাছে যোৱেল বছৰত সেয়ে মুকলি হব, তেতিয়া তাৰ আধিপত্য সি পুনৰায় পাব।
\p
\v 29 আৰু যদি গড়েৰে আবৃত থকা নগৰৰ ভিতৰত বাস কৰা ঘৰ কোনোৱে বেচে, তেন্তে সি বেচাৰ পাছত সম্পুৰ্ণ এবছৰৰ ভিতৰত তাক মুকলি কৰিব পাৰিব; গোটেই বছৰৰ ভিতৰত তাক মুকলি কৰিবলৈ তাৰ ক্ষমতা থাকিব।
\v 30 কিন্তু যদি পুৰা এবছৰৰ ভিতৰত তাক মুকলি কৰা নহয়, তেন্তে গড়েৰে আবৃত থকা নগৰৰ সেই ঘৰ পুৰুষানুক্ৰমে চিৰকাললৈ কিনা জনৰ অধিকাৰ হব; সেইয়ে যোৱেল বছৰতো মুকলি নহব।
\v 31 কিন্তু গড়েৰে আবৃত নোহোৱা গাঁৱত থকা যিবোৰ ঘৰ, সেইবোৰ নগৰৰ বাহিৰৰ মাটিৰ লগত লেখ কৰা হব; সেইবোৰত মোকলাব পাৰে, আৰু যোৱেল বছৰত সেইবোৰ মুকলি হৈ যাব।
\v 32 তথাপি লেবীয়া বিলাকৰ আধিপত্য থকা নগৰৰ ঘৰবোৰ লেবীয়াবিলাকে যেতিয়াই তেতিয়াই মুকলি কৰিব পাৰিব।
\v 33 যদি লেবীয়া বিলাকৰ মাজৰ কোনও তাক মুকলি নকৰে, তেন্তে লেবীয়াবিলাকৰ আধিপত্যত থকা সেই বেচা ঘৰ যোৱেল বছৰত মুকলি হৈ যাব, কিয়নো লেবীয়া বিলাকৰ নগৰৰ ঘৰবোৰ ইস্ৰায়েলৰ সন্তানবিলাকৰ মাজত থকা সিবিলাকৰ আধিপত্য।
\v 34 কিন্তু সিবিলাকৰ নগৰৰ চৰণীয়া পথাৰ বেচা নহব; কিয়নো সেয়ে সিবিলাকৰ চিৰকলীয়া আধিপত্য।
\p
\v 35 আৰু তোমাৰ বাই যদি দুখীয়া হয়, আৰু তোমাৰ আগত কঙাল হৈ পৰে, তেন্তে তাক তুমি সহায় কৰিবা; সি বিদেশী আৰু প্ৰবাসীৰ নিচিনাকৈ তোমাৰ লগত জীৱন-ধাৰণ কৰিব।
\v 36 তোমাৰ ভাই তোমাৰ লগত জীৱন-ধাৰণ কৰিবলৈ তুমি তাৰ পৰা সুত বা বাঢ়ি নলবা, কিন্তু নিজ ঈশ্বৰক ভয় কৰিবা।
\v 37 তুমি সুতলৈ তাক ধন নিদিবা, বা বাঢ়িলৈ তাক অন্ন নিদিবা।
\v 38 যি জনাই তোমালোকক কনান দেশ দিবৰ নিমিত্তে, তোমালোকৰ ঈশ্বৰ হবলৈ তোমালোকক মিচৰ দেশৰ পৰা উলিয়াই আনিলে, তোমালোকৰ সেই ঈশ্বৰ যিহোৱা মই।
\p
\v 39 আৰু তোমাৰ ভাই যদি তোমাৰ গুৰিত দুখীয়া হৈ, নিজকে নিজে বেচে, তেন্তে তুমি তাক বন্দীৰ নিচিনাকৈ কাম নকৰাবা।
\v 40 সি বেচ খোৱা চাকৰ আৰু প্ৰবাসীৰ নিচিনাকৈ তোমাৰ লগত থাকি, যোৱেল বছৰলৈকে তোমাক খাতি দিব।
\v 41 পাছে সি নিজ সন্তানবিলাকেৰে সৈতে মুকলি হৈ নিজ গোষ্ঠীৰ ওচৰলৈ উভতি যাব।
\v 42 কিয়নো সিবিলাক, মই মিচৰ দেশৰ পৰা উলিয়াই অনা মোৰ দাস; সিবিলাকক বন্দীস্বৰূপে বেচা নহব।
\v 43 তুমি তালৈ কঠিন ব্যৱহাৰ নকৰিবা, কিন্তু নিজ ঈশ্বৰক ভয় কৰিবা।
\v 44 তোমাক বন্দী আৰু বেটী লাগিলে, তোমালোকৰ চাৰিওফালে থকা জাতিবিলাকৰ মাজৰ পৰা সিহঁতক কিনি লবা।
\v 45 আৰু তোমালোকৰ মাজত প্ৰবাস কৰা আন জাতিৰ সন্তানবিলাকৰ, আৰু তোমালোকৰ দেশত সিহঁতৰ পৰা জন্মা সিহঁতৰ যি যি গোষ্ঠী তোমালোকৰ লগত বাস কৰিছে, সিহঁতৰ পৰাও কিনিবা, সিহঁতৰ ওপৰত তোমালোকৰ অধিকাৰ থাকিব।
\v 46 আৰু তোমালোকে নিজ নিজ ভাবী সন্তানবিলাকৰ আধিপত্যৰ নিমিত্তে দিব লগা ভাগ স্বৰূপে সিহঁতক দিব পাৰিবা, আৰু চিৰকাললৈকে সিহঁতক বন্দী কাম কৰিব পাৰিবা; কিন্তু নিজ ভাই ইস্ৰায়েলৰ সন্তানবিলাকৰ মাজত হলে, তোমালোক কোনেও কাৰো ওপৰত কঠিন ব্য়ৱহাৰ নকৰিবা।
\p
\v 47 আৰু যদি তোমালোকৰ মাজত কোনো প্ৰবাসী বা বিদেশী লোক ধনী হয়, আৰু তাৰ ওচৰত থকা তোমাৰ ভাই দৰিদ্ৰ হৈ, সেই প্ৰবাসী বা বিদেশীৰ গুৰিত, বা বিদেশীৰ গোষ্ঠীত জন্মালোকৰ গুৰিত নিজকে বেচে,
\v 48 তেন্তে বেচাৰ পাছত তাক মোকলাব পাৰে; তাৰ ভায়েকবিলাকৰ মাজৰ কোনোৱে তাক মোকলাব পাৰে;
\v 49 বা তাৰ দদায়েক, কি মোমায়েক, বা দদায়েকৰ পুতেক, কি মোমায়োকৰ পুতেকে তাক মুকলি কৰিব পাৰে; বা তাৰ গোষ্ঠীৰ মাজৰ তাৰ ওচৰ-সম্বন্ধীয়াই তাক মুকলি কৰিব পাৰে; নাইবা সি যদি ধনী হয়, তেন্তে সি নিজে নিজকে মুকলি কৰিব পাৰে।
\v 50 তাতে তাক বেচা বছৰেৰে পৰা যোৱেল বছৰলৈকে, কিনা জনে সৈতে হিচাপ কৰি, বছৰৰ সংখ্যা অনুসাৰে মুক্তিৰ ধন দিব; বেচ-খোৱা চাকৰৰ নিৰিখেৰে, সি কিনাজনৰ লগত থাকিব।
\v 51 যদি অনেক বছৰ বাকী থাকে, তেন্তে সেই বছৰৰ সংখ্যা অনুসাৰে যিমান ধন দি তাক কিনি লৈছিল, সি সেই ধনৰ পৰা নিজকে মুকলি কৰা ধন ওলোটাই দিব।
\v 52 আৰু যদি যোৱেল বছৰলৈকে অলপ বছৰহে বাকী থাকে, তেন্তে সি কিনাজনে সৈতে হিচাপ কৰি, নিজৰ খাতিব লগা বছৰৰ সংখ্যা অনুসাৰে, নিজকে মুকলি কৰা ধন ওলোটাই দিব।
\v 53 বছৰে বেচ-খোৱা চাকৰৰ দৰে, সি তাৰে সৈতে থাকিব; তোমাক সাক্ষাতে সি তাৰ ওপৰত, কঠিন ব্যৱহাৰ নকৰিব।
\v 54 আৰু যদি সি এইবোৰ উপায়েৰে মুক্ত হব নোৱাৰে, তেন্তে নিজ সন্তানবিলাকেৰে সৈতে যোৱেল বছৰত মুকলি হৈ যাব।
\v 55 কিয়নো ইস্ৰায়েলৰ সন্তানবিলাকৰ মোৰেই দাস, সিবিলাক মিচৰ দেশৰ পৰা মই উলিয়াই অনা মোৰ দাস; মই তোমালোকৰ ঈশ্বৰ যিহোৱা।
\s ঈশ্বৰীয় প্ৰতিজ্ঞা আৰু শাও
\c 26
\p
\v 1 তোমালোকে তোমালোকৰ নিমিত্তে প্ৰতিমা নাসাজিবা, আৰু কটা-মুৰ্ত্তি বা স্তম্ভ স্থাপন নকৰিবা পৰিসেৱা কৰিবৰ নিমিত্তে, তোমালোকৰ দেশত নক্সা কটা কোনো শিল স্থাপন নকৰিবা; কিয়নো মই তোমালোকৰ ঈশ্বৰ যিহোৱা।
\v 2 তোমালোকে মোৰ বিশ্ৰাম-বাৰ পালন কৰিবা, আৰু মোৰ ধৰ্ম্মধামলৈ ভয় ৰাখিবা; মই যিহোৱা।
\p
\v 3 যদি তোমালোকে মোৰ বিধানতে চলা, আৰু মোৰ আজ্ঞা পালন কৰি সেই অনুসাৰে কাৰ্য্য কৰা,
\v 4 তেন্তে মই উচিত সময়ত তোমালোকলৈ বৰষুণ বৰষাম; তাতে ভুমিয়ে নিজৰ শস্য উৎপন্ন কৰিব, আৰু বাৰীৰ নিজ গছবোৰত গুটি লাগিব।
\v 5 তোমালোকৰ শস্য মৰা কাল দ্ৰাক্ষাগুটি চিঙা কাললৈকে থাকিব, আৰু তোমালোকে হেঁপাহ পলুৱাকৈ তোমালোকৰ আহাৰ ভোজন কৰিবা আৰু নিৰ্ভয়ে তোমালোকৰ দেশত বাস কৰিবা।
\v 6 আৰু মই দেশত শান্তি দান কৰিম; তাতে তোমালোকক কোনেওঁ ভয় নোখোৱাকৈ তোমালোকে শুবলৈ পাবা; মই তোমালোকৰ দেশৰ পৰা হিংসুক জন্তুবোৰ নাইকীয়া কৰিম, আৰু তোমালোকৰ দেশৰ মাজেদি তৰোৱাল নচলিব।
\v 7 আৰু তোমালোকে তোমালোকৰ শত্ৰুবোৰক খেদি দিবা, আৰু তোমালোকৰ আগতে সিহঁত তৰোৱালৰ দ্বাৰাই পতিত হব।
\v 8 আৰু তোমালোকৰ পাঁচজনে এশ জনক আৰু তোমালোকৰ এশজনে দহ হাজাৰ জনক খেদি দিব, আৰু তোমালোকৰ শত্ৰুবোৰ তোমালোকৰ আগতে পতিত হব।
\v 9 মই তোমালোকলৈ দৃষ্টি কৰি তোমালোকক বহুবংশ কৰিম; আৰু অতিশয়ৰূপে বৃদ্ধি কৰিম; আৰু মই তোমালোকৰ লগত কৰা মোৰ নিয়মটি সিদ্ধ কৰিম।
\v 10 আৰু তোমালোকে বহুদিনৰ পৰা সাঁচি থোৱা পুৰণি শস্য ভোজন কৰিবা, আৰু নতুন শস্য থবলৈ পুৰণি উলিয়াবা।
\v 11 মই তোমালোকৰ মাজত মোৰ আবাস স্থাপন কৰিম, আৰু মোৰ মনে তোমালোকক ঘিণ নকৰিব।
\v 12 আৰু মই তোমালোকৰ মাজত অহা-যোৱা কৰিম, তোমালোকৰ ঈশ্বৰ হম আৰু তোমালোক মোৰ প্ৰজা হবা।
\v 13 মিচৰীয়াহঁতৰ বন্দী নহবৰ নিমিত্তে যিজনাই মিচৰ দেশৰ পৰা তোমালোকক উলিয়াই আনিলে, তোমালোকৰ সেই ঈশ্বৰ যিহোৱা মই; মই তোমালোকৰ যুঁৱলিৰ শ’লমাৰি ভাঙি, তোমালোকক মুৰ দঙাই গমণ কৰিলোঁ।
\p
\v 14 কিন্তু যদি তোমালোকে মোৰ বাক্যলৈ কাণ নিদিয়া, মোৰ এই সকলো আজ্ঞামতে কাৰ্য্য নকৰা,
\v 15 মোৰ বিধি অগ্ৰাহ্য কৰা, আৰু মনতে মোৰ শাসন-প্ৰণালীবোৰ ঘিণ কৰি মোৰ আজ্ঞামতে কাৰ্য্য নকৰা, কিন্তু মোৰ নিয়মটি লঙ্ঘন কৰা,
\v 16 তেন্তে মইও তোমালোকলৈ এইদৰে আচৰণ কৰিম; মই তোমালোকৰ ওপৰত চকু নাশকাৰী আৰু প্ৰাণ ক্ষয়কাৰী ব্যাকুলতা, যক্ষ্মাৰোগ, আৰু পোৰণি জ্বৰ নিৰূপণ কৰিম; আৰু তোমালোকে মিছায়ে গুটি ববা; কিয়নো তোমালোকৰ শত্ৰুৱে তাক খাব।
\v 17 আৰু মই তোমালোকলৈ কোন্দুৱাকৈ চাম, তাতে তোমালোক তোমালোকৰ শত্ৰুবোৰৰ আগত ঘাটিবা, তোমালোকক ঘিণাওতাবোৰে তোমালোকৰ ওপৰত শাসন কৰিব, আৰু কোনেও তোমালোকক নেখেদিলেও তোমালোক পলাই যাবা।
\v 18 আৰু যদি তোমালোকে ইমানতো মোৰ বাক্যলৈ কাণ নিদিয়া তেন্তে মই তোমালোকৰ পাপৰ কাৰণে তোমালোকক আৰু সাতগুণ দণ্ড দিম।
\v 19 মই তোমালোকৰ গৰ্ব্ব খৰ্ব্ব কৰিম, আৰু তোমালোকৰ আকাশ লোহা যেন, আৰু মাটি পিতল যেন কৰিম।
\v 20 তাতে তোমালোকৰ পৰিশ্ৰম বিফল হব; কিয়নো তোমালোকৰ ভুমিয়ে শস্য উৎপন্ন নকৰিব; আৰু দেশৰ গছবোৰত গুটি নালাগিব।
\p
\v 21 আৰু যদি তোমালোকে মোৰ বিপৰীত আচৰণ কৰা আৰু মোৰ বাক্য শুনিবলৈ অসন্মত হোৱা, তেন্তে মই তোমালোকৰ পাপ অনুসাৰে তোমালোকলৈ আৰু সাতগুণ আপদ ঘটাম।
\v 22 তোমালোকৰ মাজলৈ বনৰীয়া জন্তুবোৰ পঠাম; সেইবোৰে তোমলোকৰ সন্তান নাইকীয়া কৰিব, তোমালোকৰ পশু নষ্ট কৰিব, আৰু তোমালোকক তাকৰ কৰিব; আৰু তোমালোকৰ ৰাজ-আলিবোৰ শূণ্য হৈ পৰিব।
\p
\v 23 ইমানতো যদি মোৰ শিকনি নোলোৱা, কিন্তু মোৰ বিপৰীত আচৰণ কৰা,
\v 24 তেন্তে মই তোমালোকৰ বিপৰীত আচৰণ কৰিম আৰু তোমালোকৰ পাপৰ কাৰণে, মই, ময়েই তোমালোকলৈ সাতগুণ আপদ ঘটাম।
\v 25 আৰু নিয়মটিৰ উলঙঘন প্ৰতিফল দিবলৈ তোমালোকলৈ তৰোৱাল আনিম, আৰু তোমালোকে নগৰৰ মাজত গোট খালে তোমালোকৰ মাজলৈ মহামাৰী পঠাম; আৰু তোমালোকক শত্ৰুৰ হাতত শোধাই দিয়া যাব।
\v 26 মই তোমলোকৰ অন্ন ৰূপ লাখুটি ভঙা কালত দহজনী তিৰোতাই একেটা তন্দুৰত তোমালোকৰ পিঠা তাও দিব, আৰু সিহঁতে জুখি জুখি তোমালোকৰ পিঠা তোমালোকক দিব, আৰু তাক খাই তোমালোকৰ ভোক নপলাব।
\p
\v 27 ইমানতো তোমালোকে যদি মোৰ বাক্যলৈ কাণ নিদি মোৰ বিপৰীত আচৰণ কৰা,
\v 28 তেন্তে মইও ক্ৰোধত তোমালোকৰ বিপৰীত আচৰণ কৰিম, আৰু তোমালাকপ পাপৰ কাৰণে তোমালোকক সাতগুণ দণ্ড দিম।
\v 29 তোমালোকে নিজ নিজ পো-জীহঁতৰ মঙহ খাবা।
\v 30 মই তোমালোকৰ ওখ ঠাইবোৰ নষ্ট কৰিম, তোমালোক সুৰ্য্য প্ৰতিমা কাটি পেলাম, আৰু তোমালোকৰ মুৰ্ত্তিবোৰৰ শৱৰ ওপৰত তোমালোকৰ শৱ পেলাম; আৰু মোৰ মনে তোমালোকক ঘিণ কৰিব।
\v 31 মই তোমালোকৰ নগৰবোৰ ধ্বংস কৰিম, তোমালোকৰ ধৰ্ম্মধামবোৰ উচ্ছন্ন কৰিম, আৰু তোমালোকৰ সুগন্ধ বস্তুৰ ঘ্ৰাণ গ্ৰহণ নকৰিম।
\v 32 আৰু মই দেশখন উচ্ছন্ন কৰিম; তাতে দেশত থকা তোমালোকৰ শত্ৰুবোৰে তাকে দেখি আচৰিত মানিব।
\v 33 মই জাতিবোৰৰ মাজত তোমালোকক গোট গোট কৰিম, আৰু ফাকৰ পৰা তৰোৱাল উলিয়াই তোমালোকৰ পাছত খেদি যাম; তাতে তোমালোকৰ দেশ উচ্ছন্ন আৰু নগৰবোৰ ধ্বংশ কৰা হব।
\p
\v 34 যেতিয়ালৈতে দেশ উচ্ছন্ন হৈ থাকিব আৰু তোমালোক শত্ৰুবোৰৰ দেশত থাকিবা তেতিয়ালৈকে দেশে নিজৰ বিশ্ৰাম-বছৰবোৰ ভোগ কৰিব; সেই কালত দেশে বিশ্ৰাম পাই, নিজৰ বিশ্ৰাম-বছৰবোৰ ভোগ কৰিব।
\v 35 যিমান কাল সেয়ে উচ্ছন্ন হৈ থাকিব, সিমান কাল বিশ্ৰাম কৰিব; তোমালোকে দেশত বাস কৰা কালত তোমালোকৰ বিশ্ৰাম-বছৰবোৰত যি যি বিশ্ৰাম ভোগ কৰা নাই, দেশে তাক ভোগ কৰিব।
\v 36 আৰু শত্ৰুৰ দেশত থকা তোমালোকৰ মাজৰ অৱশিষ্ট লোকবিলাকৰ মনলৈ ব্যাকুলতা পঠাম; আৰু সৰি পৰা পাতৰ শব্দে তেওঁবিলাকক পলুৱাব; যেনেকৈ তৰোৱালৰ আগৰ পৰা পলাই তেনেকৈ পলাব; আৰু কোনেও তেওঁবিলাকক খেদি নিনিলেও তেওঁবিলাকৰ পতিত হব।
\v 37 আৰু কোনেও তেওঁবিলাকক খেদি নিনিলেও তৰোৱালৰ আগৰ পৰা পলাওঁতে খুন্দা খাই পৰিব; আৰু শত্ৰুবোৰৰ সন্মূখত থিয় হবলৈ তোমালোকৰ শক্তি নাথাকিব।
\v 38 আৰু তোমালোক জাতিবিলাকৰ মাজত বিনষ্ট হবা, আৰু তোমালোকৰ শত্ৰুবোৰৰ দেশে তোমালোকক গ্ৰাস কৰিব।
\v 39 আৰু তোমালোৰ মাজৰ অৱশিষ্ট ভাগ নিজ নিজ অপৰাধৰ কাৰণে শত্ৰুবোৰৰ দেশত ক্ষীণ হৈ যাব, আৰু তেওঁবিলাকৰ নিজৰ আৰু পুৰ্ব্ব-পুৰুষবিলাকৰ অপৰাধৰ কাৰণেও ক্ষীণ হৈ যাব।
\p
\v 40 আৰু যদি তেওঁবিলাকে মোৰ সত্য লঙ্ঘন কৰা বাবে হোৱা নিজ নিজ অপৰাধ গাত লয়, আৰু তেওঁবিলাকে মোৰ বিপৰীত আচৰণ কৰাত,
\v 41 মইও তেওঁবিলাকৰ বিপৰীত আচৰণ কৰি তেওঁবিলাকক শত্ৰুবোৰৰ দেশলৈ অনাকো স্বীকাৰ কৰে, বিশেষকৈ যদি তেওঁবিলাকে নিজৰ অচুন্নত মন নম্ৰ কৰে, আৰু নিজৰ পাপৰ দণ্ড যোগ্য যেন মানে,
\v 42 তেন্তে যাকোবেৰে সৈতে কৰা মোৰ নিয়মটি মই সোঁৱৰিম আৰু ইচাহাকেৰে সৈতে কৰা মোৰ নিয়মটিও, অব্ৰাহামেৰে সৈতে কৰা মোৰ নিয়মটিও সুঁৱৰিম; আৰু মই দেশকো সোঁৱৰণ কৰিম।
\v 43 দেশ তেওঁবিলাকৰ দ্বাৰাই পৰিত্য়ক্ত হব, আৰু তেওঁবিলাক নথকাকৈ দেশ উচ্ছন্ন হৈ থাকে মানে নিজৰ বিশ্ৰাম-বছৰবোৰ ভোগ কৰিব; আৰু তেওঁবিলাকে নিজ নিজ অপৰাধ দণ্ড যোগ্য যেন মানিব; কিয়নো তেওঁবিলাকে মোৰ শাসন প্ৰণালীবোৰ অগ্ৰাহ্য কৰিলে।
\v 44 তথাপি যেতিয়া তেওঁবিলাক শত্ৰুবোৰৰ দেশত থাকিব, তেতিয়াও মই শেষ নথকাকৈ বিনষ্ট কৰিবৰ অৰ্থে বা তেওঁবিলাকেৰে সৈতে কৰা মোৰ নিয়মটি ভাঙিবৰ কাৰণে তেওঁবিলাকক অগ্ৰাহ্য কি ঘিণ নকৰিম; কিয়নো মই তেওঁবিলাকৰ ঈশ্বৰ যিহোৱা।
\v 45 কিন্তু মই তেওঁবিলাকৰ ঈশ্বৰ হবৰ অৰ্থে তেওঁবিলাকৰ যি পুৰ্ব্বপুৰুষবিলাকক জাতিবিলাকৰ আগতে মিচৰ দেশৰ পৰা উলিয়াই আনিলোঁ, তেওঁবিলাকৰ সেই পুৰ্ব্বপুৰুষ বিলাকেৰে সৈতে কৰা মোৰ নিয়মটি তেওঁবিলাকৰ মঙ্গলৰ অৰ্থে সোঁৱৰিম; মই যিহোৱা।
\p
\v 46 চীনয় পৰ্ব্বতত যিহোৱাই মোচিৰ দ্বাৰাই নিজৰ আৰু ইস্ৰায়েলৰ সন্তানবিলাকৰ মাজত এইবোৰ বিধি, শাসন-প্ৰণালী, আৰু ব্যৱস্থা স্থাপন কৰিলে।
\s সঙ্কল্প কৰা বস্তু আদিৰ বিষয়ৰ বিধি।
\c 27
\p
\v 1 আৰু যিহোৱাই মোচিক ক’লে,
\v 2 তুমি ইস্ৰায়েলৰ সন্তানবিলাকক কোৱা, তোমাৰ নিৰূপিত মুল্য অনুসাৰে যদি কোনোৱে যিহোৱাৰ উদ্দেশ্যে মানুহ দিয়া সঙ্কল্প সিদ্ধ কৰিব খোজে,
\v 3 তেন্তে বিশ বছৰতকৈ অধিক আৰু যাঠি বছৰতকৈ কম বয়স হোৱা পুৰুষৰ নিমিত্তে হলে, পবিত্ৰস্থানৰ চেকল অনুসাৰে তোমাৰ নিৰূপিত মুল্য পঞ্চাশ চেকল ৰূপ হব;
\v 4 কিন্তু স্ত্ৰীৰ নিমিত্তে হলে, তোমাৰ নিৰূপিত মুল্য ত্ৰিশ চেকল হব।
\v 5 আৰু যদি সেই মানুহে পাঁচ বছৰতকৈ অধিক আৰু বিশ বছৰতকৈ কম বয়সীয়া হয়, তেন্তে ল’ৰাৰ নিমিত্তে তোমাৰ নিৰূপিত মুল্য বিশ চেকল হব, ছোৱালীৰ নিমিত্তে দহ চেকল হব।
\v 6 আৰু যদি সি এমাহতকৈ অধিক আৰু পাঁচ বছৰতকৈ কম বয়সীয়া হয়, তেন্তে ল’ৰাৰ নিমিত্তে তোমাৰ নিৰূপিত মুল্য পাঁচ চেকল হব, আৰু ছোৱালীৰ নিমিত্তে তিনি চেকল ৰূপ হব।
\v 7 আৰু যদি যাঠি বছৰ ও তাতকৈ অধিক বয়সীয়া হয়, তেনে হলে পুৰুষৰ নিমিত্তে তোমাৰ নিৰূপিত মুল্য পোন্ধৰ চেকল, আৰু স্ত্ৰীৰ নিমিত্তে দহ চেকল ৰূপ হব।
\v 8 কিন্তু যদি দুখীয়া হোৱা হেতুকে তুমি নিৰূপণ কৰা মুল্য সি দিব নোৱাৰে, তেন্তে পুৰোহিতে তাৰ মুল্য স্থিৰ কৰিব; সঙ্কল্প কৰা মানুহৰ সমৰ্থ অনুসাৰে পুৰোহিতে তাৰ মুল্য স্থিৰ কৰিব।
\p
\v 9 আৰু যদি যিহোৱাৰ উদ্দেশ্যে উৎসৰ্গ কৰিব পৰা পশু হয়, তেন্তে সেই পশুবোৰৰ মাজৰ যি পশু কোনো মানুহে যিহোৱোৰ উদ্দশ্যে দিয়ে, সেই পশু পবিত্ৰ হব।
\v 10 সি তাৰ অন্যথা বা সলনি নকৰিব; বেয়াৰ সলনি ভাল, ভালৰ সলনি বেয়া নিদিব; যদি সি কোনো ৰূপে পশু সলনি কৰে, তেন্তে সেইটো আৰু তাৰ সলনি দিয়াটো পবিত্ৰ হব।
\v 11 আৰু যিহোৱাৰ উদ্দেশ্যে উৎসৰ্গ কৰিব নোৱাৰা কোনো অশুচি পশু যদি হয়, তেন্তে সি সেই পশু পুৰোহিতৰ ওচৰলৈ আনিব।
\v 12 সেই পশুৰ ভাল বেয়া বিবেচনা কৰি পুৰোহিতে তাৰ মুল্য স্থিৰ কৰিব; তুমি পুৰোহিতে নিৰূপণ কৰা দৰে তাৰ মুল্য স্থিৰ হব।
\v 13 সি যদি কোনো ৰূপে তাক মুকলি কৰিব খোজে, তেন্তে সি তোমাৰ নিৰূপিত মুল্যৰ পাঁচভাগৰ এভাগ বেছিকৈ দিব।
\p
\v 14 আৰু যদি কোনো মানুহে যিহোৱাৰ উদ্দেশ্যে পবিত্ৰ হবলৈ পবিত্ৰ কৰে, তেন্তে সেই ঘৰ ভাল বেয়া বিবেচনা কৰি পুৰোহিতে তাৰ মুল্য স্থিৰ কৰিব; পুৰোহিতে নিৰূপণ কৰাৰ দৰে তাৰ মুল্য স্থিৰ হব।
\v 15 আৰু তাক পবিত্ৰ কৰা লোকে যদি নিজৰ ঘৰ মোকলাব খোজে, তেন্তে সি তোমাৰ নিৰূপিত মুল্যৰ পাঁচভাগৰ এভাগ বেচিকৈ দিব; তাতে সেই ঘৰ তাৰ হব।
\p
\v 16 আৰু যদি কোনোৱে যদি নিজৰ আধিপত্যৰ মাটি কোনো ভাগ যিহোৱাৰ উদ্দেশ্যে পবিত্ৰ কৰে; তেন্তে সি তাত সিচাঁ কঠিয়া অনুসাৰে তোমাৰ নিৰূপিত মুল্য হব; এক হোমৰ যৱ সিচিঁব পৰা মাটিৰ পঞ্চাশ চেকল ৰূপ হব।
\v 17 যদি সি যোৱেল বছৰ যোৱা মাত্ৰকে নিজৰ সেই ডোখৰ মাটি পবিত্ৰ কৰে, তেন্তে তোমাৰ নিৰূপিত মুল্য অনুসাৰে সেয়ে স্থিৰ হব।
\v 18 আৰু যদি সি যোৱেল বছৰৰ কিছু কালৰ পাছত নিজৰ মাটি পবিত্ৰ কৰে, তেন্তে পুৰোহিতে যোৱেল বছৰলৈকে বাকী থকা বছৰৰ সংখ্যা অনুসাৰে তালৈ হিচাপ কৰিব, আৰু তোমাৰ নিৰূপিত মুল্য কম কৰা হব।
\v 19 আৰু যদি সেই মাটি পবিত্ৰ কৰাজনে কোনো ৰূপে তাক মুকলি কৰিব খোজে তেন্তে সি তোমাৰ নিৰূপিত মুল্যৰ পাঁচভাগৰ এভাগ বেছিকৈ দিব, তাতে সেইয়ে তাৰ নিজৰ হব।
\v 20 কিন্তু যদি সি সেই মাটি মুকলি নকৰে, বা যদি আন কোনোক বেচে, তেন্তে তাক আৰু মোকলোৱা নাযাব।
\v 21 কিন্তু সেই মাটি যোৱেল বছৰত মুকলি হৈ, বৰ্জিত কৰি দিয়া মাটিৰ নিচিনাকৈ যইহোৱাৰ উদ্দেশ্যে পবিত্ৰ হব; আৰু তাত পুৰোহিতৰ অধিকাৰ থাকিব।
\v 22 আৰু যদি কোনোৱে নিজক পৈত্ৰক ভুমি বাহিৰে নিজে কিনিলোৱা মাটি এডোখৰ যিহোৱাৰ উদ্দেশ্যে পবিত্ৰ কৰে,
\v 23 তেন্তে যোৱেল বছৰলৈকে তুমি নিৰূপণ কৰা মুল্য পুৰোহিতে তাক হিচাপ কৰা দিব; সি সেই দিনাই, যিহোৱাৰ উদ্দেশ্যে পবিত্ৰ হোৱা বস্তুৰূপে তোমাৰ নিৰূপিত মুল্য দিব।
\v 24 সেই মাটি যাৰ পৰা কিনা হৈছিল, সি, সেই মাটিৰ যাৰ স্বত্ত্ব আছিল, সিয়েই যোৱেল বছৰ তাক পুনৰায় পাব।
\v 25 আৰু তুমি নিৰূপণ কৰা আটাই মুল্য পবিত্ৰ স্থান চেকল অনুসাৰে হব; বিশ গেৰাই এক চেকল হয়।
\p
\v 26 তথাপি প্ৰথমে জগা বুলি যি পশু যিহোৱাৰ, পশুবোৰৰ মাজত সেই প্ৰথমে জগা পশু কোনেও পবিত্ৰ কৰিব নোৱাৰিব; গৰু, মেৰ, বা ছাগ হওক, সেয়ে যিহোৱাৰেই।
\v 27 যদি সেই সেই পশু অশুচি পশু হয়, তেন্তে উৎসৰ্গ কৰা জনে তোমাৰ নিৰূপিত মুল্য পাঁচাভগৰ এভাগ বেছইলৈ দি তাক মোকলাব পাৰে; মোকলোৱা নহ’লে, তুমি নিৰূপণ কৰা মুল্যত তাক বেচা যাব।
\p
\v 28 তথাপি মানুহ কি পশু হওক, বা নিজ আধিপত্যৰ মাটি হওক, যি কোনো মানুহে নিজৰ সৰ্ব্বস্বৰ পৰা যিহোৱাৰ উদ্দেশ্যে বৰ্জিত কৰি দিয়ে, সেই বৰ্জিত বস্তু বেচা মোকলোৱা নাযাব; প্ৰত্যেক বৰ্জিত বস্তু যিহোৱাৰ উদ্দেশ্যে পবিত্ৰ।
\v 29 মানুহৰ মাজত যাক বৰ্জিত কৰি দিয়া হয়, সেই বৰ্জিত মানুহক মোকলোৱা নাযাব; নিশ্চয়ে তাক বধ কৰা হব।
\p
\v 30 আৰু ভুমিৰ শস্য বা গছৰ গুটিয়েই হওক, ভুমিৰ উৎপন্ন সকলো বস্তুৰ দশম ভাগ যিহোৱাৰ হব; সেয়ে যিহোৱাৰ উদ্দেশ্যে পবিত্ৰ।
\v 31 আৰু যদি কোনোৱে নিজৰ দশম ভাগৰ কিছু মোকলাব খোজে, তেন্তে সি তাৰ পাঁচভাগৰ এভাগ বেছিকৈ দিব।
\v 32 আৰু গৰু, কি মেৰ, কি ছাগৰ জাকৰ আটাই দশমভাগ, লাখুটিৰ তলেদি যোৱা বোৰৰ দশমভাগ যিহোৱাৰ উদ্দেশ্যে পবিত্ৰ হব।
\v 33 তাৰ ভাল বেয়া বিচাৰ নকৰিব, আৰু তাক নসলাব। কিন্তু যদি সি কোনো প্ৰকাৰে তাক সলায়, তেন্তে সেইটো আৰু সলনি দিয়াটো দুটো পবিত্ৰ হব; তাক মোকলোৱা নাযাব।
\p
\v 34 যিহোৱাই চীনয় পৰ্ব্বতত ইস্ৰায়েলৰ সন্তানবিলাকৰ নিমিত্তে মোচিক দিয়া আজ্ঞা এইবোৰ।
