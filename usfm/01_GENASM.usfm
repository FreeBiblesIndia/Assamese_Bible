\id GEN
\ide UTF-8
\rem Copyright Information: Creative Commons Attribution-ShareAlike 4.0 License
\h আদিপুস্তক
\toc1 আদিপুস্তক
\toc2 আদিপুস্তক
\mt1 Genesis
\mt1 আদিপুস্তক
\c 1
\p
\v 1 আদিতে ঈশ্বৰে আকাশ-মণ্ডল আৰু পৃথিবী সৃষ্টি কৰিলে।
\v 2 পৃথিবী নিৰ্জন আৰু শূণ্য আছিল; আৰু আন্ধাৰ অগাধ জলৰ ওপৰত আছিল; আৰু ঈশ্বৰৰ আত্মাই জলসমুহৰ ওপৰত উমাইছিল।
\v 3 পাছে ঈশ্বৰে ক’লে, পোহৰ হওক; তাতে পোহৰ হ’ল।
\v 4 তেতিয়া ঈশ্বৰে পোহৰটো উত্তম দেখি, আন্ধাৰৰ পৰা পোহৰক বেলেগ কৰিলে।
\v 5 পাছে ঈশ্বৰে পোহৰৰ নাম দিন, আৰু আন্ধাৰৰ নাম ৰাতি থলে। গধুলি আৰু পুৱা হ’লত এক দিন হ’ল। পাছে ঈশ্বৰে পোহৰৰ নাম দিন, আৰু আন্ধাৰৰ নাম ৰাতি থলে। গধুলি আৰু পুৱা হ’লত এক দিন হ’ল।
\p
\v 6 পাছে ঈশ্বৰে ক’লে, জলসমুহৰ মাজত বিতান হৈ, সেয়ে জলসমুহক দুভাগ কৰি বেলেগ কৰোক,
\v 7 এই বুলি ঈশ্বৰে বিতান নিৰ্ম্মাণ কৰি, বিতানৰ তলত থকা জলসমুহৰ পৰা বিতানৰ ওপৰৰ জলসমুহ বেলেগ কৰিলে; আৰু তেনেকুৱাই হ’ল।
\v 8 পাছে ঈশ্বৰে সেই বিতানৰ নাম আকাশ-মণ্ডল থলে। গধুলি আৰু পুৱা হ’লত, দ্বিতীয় দিন হ’ল।
\p
\v 9 পাছে ঈশ্বৰে ক’লে, আকাশৰ তলত থকা জলসমুহ একেঠাইলৈ আহি গোট খাওক, আৰু স্থল ওলাওক; তাতে তেনেকুৱাই হ’ল।
\v 10 তেতিয়া ঈশ্বৰে স্থলৰ নাম ভুমি, আৰু গোট খোৱা জলসমুহৰ নাম সমুদ্ৰ থলে; আৰু ঈশ্বৰে তাক উত্তম দেখিলে।
\v 11 পাছে ঈশ্বৰে ক’লে, ভুমিয়ে তৃণ, গুটি ধৰা বন, আৰু ভিতৰত গুটি থকা বিধি বিধে ফল ধৰা ফলৱান বৃক্ষ মাটিৰ ওপৰত উৎপন্ন কৰোক; তাতে তেনেকুৱাই হ’ল;
\v 12 ভুমিয়ে তৃণ, বিধে বিধে গুটি ধৰা বন, আৰু ভিতৰত গুটি থকা বিধে বিধে ফল ধৰা বৃক্ষ উৎপন্ন কৰিলে; তেতিয়া ঈশ্বৰে তাক উত্তম দেখিলে।
\v 13 গধুলি আৰু পুৱা হ’লত, তৃতীয় দিন হ’ল।
\p
\v 14 পাছে ঈশ্বৰে ক’লে, দিন আৰু ৰাতি পৃথক কৰিবৰ নিমিত্তে, আকাশ-মণ্ডলৰ বিতানত জ্যোতিঃবোৰ হওক; সেইবোৰৰ চিনেই ঋতু, দিন, আৰু বছৰৰ কাৰণ হওক;
\v 15 আৰু পৃথিবীৰ ওপৰত পোহৰ দিবলৈ, আকাশ-মণ্ডলৰ বিতানত প্ৰদীপস্বৰূপ হওক, তাতে তেনেকুৱাই হ’ল।
\v 16 দিনৰ ওপৰত অধিকাৰ চলাবলৈ এক মহা-জ্যোতি, আৰু ৰাতিৰ ওপৰত অধিকাৰ চলাবলৈ তাতকৈ এক ক্ষুদ্ৰ-জ্যোতি, এই দুই বৃহৎ জ্যোতিঃ আৰু তৰাবোৰকো ঈশ্বৰে নিৰ্ম্মাণ কৰিলে।
\v 17 আৰু পৃথিবীৰ ওপৰত পোহৰ দিবলৈ,
\v 18 দিন-ৰাতিৰ ওপৰত অধিকাৰ চলাবলৈ, আৰু পোহৰকে আন্ধাৰকে বেলেগ কৰিবলৈ ঈশ্বৰে সেইবোৰক আকাশ-মণ্ডলৰ বিতানত স্থাপন কৰিলে; আৰু ঈশ্বৰে তাক উত্তম দেখিলে।
\v 19 গধুলি আৰু পুৱা হ’লত, চতুৰ্থ দিন হ’ল।
\p
\v 20 পাছে ঈশ্বৰে ক’লে, জলসমুহে প্ৰচুৰ পৰিমাণে উৰগ আদি জীৱ-জন্তু কৰক, আৰু পৃথিবীৰ উৰ্দ্ধত আকাশ-মণ্ডলৰ বিতানত চৰাইবোৰ উড়ি ফুৰোক।
\v 21 তেতিয়া ঈশ্বৰে বৰ বৰ জলজন্তু, আৰু বিধে বিধে জলসমুহত প্ৰচুৰ পৰিমাণে উৎপন্ন হোৱা উৰগ আদি জীৱ জন্তু, আৰু ডেউকা লগা সকলোবিধৰ চৰাই সৃষ্টি কৰিলে; তাতে ঈশ্বৰে তাক উত্তম দেখিলে।
\v 22 আৰু ঈশ্বৰে সেইবোৰক আশীৰ্ব্বাদ কৰি ক’লে, তোমালোক বহুবংশ হোৱা আৰু বাঢ়ি বাঢ়ি সমুদ্ৰৰ জল পৰিপুৰ্ণ কৰা; আৰু পৃথিবীত চৰাই বৃদ্ধি হওক।
\v 23 গধুলি আৰু পুৱা হ’লত পঞ্চম দিন হ’ল।
\p
\v 24 পাছে ঈশ্বৰে ক’লে, ঘৰচীয়া পশু, উৰগ প্ৰাণী, নানা বিধৰ বনৰীয়া জন্তু, এই সকলো জীৱ-জন্তু ভুমিত বিধে বিধে উৎপন্ন হওক; তাতে তেনেকুৱাই হ’ল।
\v 25 ঈশ্বৰে বিধে বিধে বনৰীয়া জন্তু, বিধে বিধে ঘৰচীয়া পশু, আৰু মাটিত বগাই ফুৰা বিধে বিধে সকলো জন্তুকো নিৰ্ম্মাণ কৰিলে, আৰু ঈশ্বৰে তাক উত্তম দেখিলে।
\v 26 পাছে ঈশ্বৰে ক’লে, আমি নিজৰ প্ৰতিমুৰ্ত্তিৰ দৰে, আমাৰ সাদৃশ্যেৰে মানুহ নিৰ্ম্মাণ কৰোঁহঁক; সিবিলাকে সমুদ্ৰৰ মাছ, আকাশৰ চৰাই, ঘৰচীয়া পশু, সমুদায় পৃথিবী, আৰু পৃথিবীত বগাই ফুৰা সকলো জন্তুৰ ওপৰত অধিকাৰ চলাওক।
\v 27 তাতে ঈশ্বৰে নিজৰ প্ৰতিমুৰ্ত্তিৰে মানুহ সৃষ্চি কৰিলে; ঈশ্বৰৰ প্ৰতিমুৰ্ত্তিৰেই তাক সৃষ্টি কৰিলে; তেওঁ পুৰুষ আৰু স্ত্ৰী কৰি সিবিলাকক সৃষ্টি কৰিলে।
\v 28 পাছে ঈশ্বৰে সিবিলাকক আশীৰ্ব্বাদ কৰিলে: ঈশ্বৰে সিবিলাকক ক’লে, তোমালোক বহুবংশ হোৱা, আৰু বাঢ়ি বাঢ়ি পৃথিবীখন পৰিপুৰ্ণ কৰা, আৰু তাক বশীভুত কৰা; আৰু সমুদ্ৰৰ মাছ; আকাশৰ চৰাই, আৰু পৃথিবীত বগাই ফুৰা সকলো জীৱ-জন্তুৰ ওপৰত অধিকাৰ চলোৱা।
\v 29 পাছে ঈশ্বৰে ক’লে, চোৱা গোটেই পৃথিবীত থকা গুটি ধৰা সকলো বন, আৰু ভিতৰত গুটি থকা সকলো ফলৱান বৃক্ষ মই তোমালোকক দিলো; সেয়ে তোমালোক আহাৰ হ’ব।
\v 30 আৰু সকলো বনৰীয়া জন্তু, আকাশৰ সকলো চৰাই, আৰু মাটিত বগাই ফুৰা সকলো জীৱ-জন্তু, এইবোৰৰ আহাৰৰ নিমিত্তে হ’লে, সকলো কেচাঁ বন দিলো; তাতে তেনেকুৱাই হ’ল।
\v 31 পাছে ঈশ্বৰে নিজে নিৰ্ম্মাণ কৰা সকলোকে চাই অতি উত্তম দেখিলে। গধুলি আৰু পুৱা হ’লত ষষ্ঠ দিন হ’ল।
\c 2
\p
\v 1 এইদৰে আকাশ-মণ্ডল, পৃথিবী আৰু সেই উভয়ত থকা সকলো পদাৰ্থ নিৰ্ম্মাণ কৰি অতোঁৱা হ’ল।
\v 2 সপ্তম দিনা ঈশ্বৰে নিজে কৰা কাৰ্য্য কৰি অঁতাই, নিজে কৰা সকলো কাৰ্য্যৰ পৰা সপ্তম দিনা বিশ্ৰাম কৰিলে।
\v 3 আৰু ঈশ্বৰে সেই সপ্তম দিনক আশীৰ্ব্বাদ কৰি পবিত্ৰ কৰিলে; কিয়নো ঈশ্বৰে নিজে সৃষ্টি কৰা আৰু নিৰ্ম্মাণ কৰা সমুদায় কাৰ্য্যৰ পৰা সেই দিনা বিশ্ৰাম কৰিলে।
\s প্ৰথম মনুষ্যৰ বিৱৰণ
\p
\v 4 আকাশ-মণ্ডল আৰু পৃথিবী সৃষ্টি কৰা কালৰ, ঈশ্বৰ যিহোৱাই পৃথিবী আৰু আকাশ-মণ্ডল নিৰ্ম্মাণ কৰা দিনৰ, সেই উভয়ৰ বিৱৰণ এই।
\v 5 তেতিয়াও পৃথিবীত কোনো পথাৰত একো গছ তৃণ আদি উৎপন্ন পোৱা নাছিল, আৰু পথাৰত কোনো শস্যাদিৰ গছো গজা নাছিল; কিয়নো তেতিয়াও ঈশ্বৰ যিহোৱাই পৃথিবীত বৰষুণ বৰষোৱা নাছিল, আৰু মাটি চহাবলৈ মানুহো নাছিল।
\v 6 পাছে পৃথিবীৰ পৰা কুঁৱলী উঠি গোটেইখন ভুমি ভিজালে।
\v 7 আৰু ঈশ্বৰ যিহোৱাই মাটিৰ ধুলিৰে মানুহ নিৰ্ম্মাণ কৰি, তাৰ নাকত ফুঁ দি প্ৰাণ-বায়ু সুমুৱাই দিলে; তাতে মানুহ জীয়া প্ৰাণী হ’ল।
\v 8 পাছে ঈশ্বৰ যিহোৱাই পুবফালে এদনত এখন বাৰী পাতি, নিজে নিৰ্ম্মাণ কৰা মানুহক তাত থলে।
\v 9 আৰু দেখিবলৈ সুন্দৰ, খাবলৈকো ভাল, এনে সকলো জাতৰ বৃক্ষ ঈশ্বৰ যিহোৱাই মাটিৰ পৰা উৎপন্ন কৰিলে; তাত বাজে বাৰীৰ মাজত জীৱন-বৃক্ষ, আৰু ভাল বেয়া জ্ঞান দিওঁতা বৃক্ষকো তেওঁ উৎপন্ন কৰিলে।
\v 10 বাৰীত পানী দিবৰ নিমিত্তে এদনৰ পৰা এখন নৈ ওলাই, সেই ঠাইৰ পৰা বেলেগ বেলেগ হৈ, চাৰি সোঁতা নৈ হ’ল।
\v 11 প্ৰথম নৈৰ নাম পীচোন; সি সোণ উৎপন্ন হোৱা সমুদায় হবীলা দেশকে মেৰাই গৈছে;
\v 12 সেই দেশৰ সোণ উত্তম; তাতে গুগগুলু আৰু বহুমুলীয়া বাখৰ পোৱা যায়।
\v 13 দ্বিতীয় নৈৰ নাম গীহোন, সি কুচ দেশখনক মেৰাই গৈছে।
\v 14 তৃতীয় নৈৰ নাম হিদ্দেকল, সি অচুৰ দেশৰ সন্মুখেদি বৈ গৈছে। চতুৰ্থ নদীৰ নাম ফৰাৎ।
\p
\v 15 পাছে ঈশ্বৰ যিহোৱাই মানুহক নি, এদনত থকা বাৰীৰ বন কৰিবলৈ আৰু তাক ৰাখিবলৈকো তাত থলে।
\v 16 আৰু ঈশঅবৰ যিহোৱাই মানুহক এই আজ্ঞা দিলে, বোলে, তুমি বাৰীৰ সকলো বৃক্ষৰ ফল স্বচ্ছন্দে খাব পাৰা;
\v 17 কিন্তু ভাল বেয়া জ্ঞান দিওঁতা বৃক্ষৰ ফল হ’লে নেখাবা; কিয়নো যি দিনা তাক খাবা, সেই দিনাই তুমি অৱশ্যে মৰিবা।
\p
\v 18 পাছে ঈশ্বৰ যিহৱোই ক’লে, মানুহ অকলে থকা ভাল নহয়; মই তাৰ নিমিত্তে তাৰ এক উপযুক্ত সহকাৰী নিৰ্ম্মাণ কৰিম।
\v 19 ঈশ্বৰ যিহোৱাই সমুদায় বনৰীয়া জন্তু আৰু আকাশৰ আটাইবোৰ চৰাই মাটিৰে নিৰ্ম্মাণ কৰিলে; পাছে মানুহে সেইবোৰৰ নাম কি কি থব, তাক চাবলৈ, তেওঁ সেইবোৰক মানুহৰ ওচৰলৈ আনিলে; তেতিয়া মানুহে সকলো জীৱ-জন্তু যাৰ যি নাম দিলে, সেয়ে তাৰ নাম হ’ল।
\v 20 এই দৰে মানুহে সকলো ঘৰচীয়া পশু, আকাশৰ চৰাই, বনৰীয়া জন্তু, এই সকলোবোৰৰে নাম দিলে; কিন্তু মানুহৰ নিমিত্তে উপযুক্ত সহকাৰী পোৱা নগ’ল।
\v 21 পাছএ ঈশ্বৰ যিহোৱাই মানুহৰ ঘোৰ টোপনি অনাত, তেওঁ ঘোৰ টোপলি গ’ল; আৰু তেওঁ তাৰ এডাল কামী-হাড় উলিয়াই, সেই ঠাই মঙহেৰে পুৰালে।
\v 22 আৰু ঈশ্বৰ যিহোৱাই মানুহৰ পৰা উলিওৱা কামী-হাড়ডালেৰে এজনী স্ত্ৰী নিৰ্ম্মাণ কৰি, মানুহৰ ওচৰলৈ আনিলে।
\v 23 তেতিয়া মানুহে ক’লে, এতিয়া হ’লে, এওঁ মোৰ হাড়ৰো হাড়, মোৰ মঙহৰো মঙহ; এওঁক নাৰী বুলি মতা হ’ব; কিয়নো এওঁক নৰৰ পৰা লোৱা হৈছে।
\v 24 এতেকে মানুহে নিজ পিতৃ মাতৃক ত্যাগ কৰি, নিজ তিৰোতাত আসক্ত হ’ব, আৰু সিবিলাক দুয়ো এক দেহ হ’ব।
\v 25 সেই সময়ত মানুহজন আৰু তেওঁৰ তিৰোতা দুয়ো বিবস্ত্ৰ আছিল; কিন্তু তাক লাজ বুলি নেজানিছিল।
\c 3
\p
\v 1 ঈশ্বৰ যিহোৱাই নিৰ্ম্মাণ কৰা সকলো বনৰীয়া জন্তুৰ মাজত সৰ্প অতি টেঙৰ আছিল। সি নাৰী গৰাকীক ক’লে, বাৰীৰ কোনো গছৰ ফল তোমোলোকে নাখাবা বুলি ঈশ্বৰে বাস্তৱিকে ক’লে নে?
\v 2 তাতে নাৰীয়ে সৰ্পক ক’লে, বাৰীৰ গছবোৰৰ ফল আমি খাব পাৰোঁ;
\v 3 কিন্তু বাৰীৰ মাজত থকা যি গছ জোপা আছে তাৰ ফল, হ’লে ঈশ্বৰে কৈছে , তোমালোকে তাক নাখাবাও, নুচুবাও; তাকে কৰিলেই মৰিবা।
\v 4 তেতিয়া সৰ্পই নাৰীক ক’লে, দৰাচলতে তোমালোকে নমৰা;
\v 5 কিয়নো যিদিনা তোমালোকে তাৰ ফল খাবা, সেইদিনাই যে তোমালোকৰ চকু মুকলি হৈ তোমালোক ঈশ্বৰৰ নিচিনা ভাল বেয়া জনোতা হ’বা, তাক ঈশ্বৰে জানে।
\v 6 তেতিয়া নাৰীয়ে, সেই গছৰ ফল খাবলৈ ভাল, চকুৰ লোভজনক, আৰু জ্ঞান দিয়াৰ কথাটো মনোমোহা যেন দেখি তাক চিঙি খালে আৰু লগত থকা তেওঁৰ গিৰিয়েককো দিলে তাতে তেৱোঁ খালে।
\v 7 পাছে সিবিলাক দুয়ো দুয়োৰো চকু মুকলি হ’লত, সিবিলাক যে বিবস্ত্ৰ, তাক সিবিলেক বুজি, নিজলৈ ডিমৰু পাতেৰে কপিং সিয়াই ল’লে।
\v 8 পাছে ঈশ্বৰ যিহোৱাই দিনৰ জুৰ পৰা সময়ত বাৰীৰ মাজত অহা-যোৱা কৰা শবদ সিবিলাকে শুনিবলৈ পালে; তাতে মানুহ আৰু তেওঁৰ তিৰোতাও ঈশ্বৰ যিহোৱাৰে সাক্ষাৎ নহ’বৰ মনেৰে বাৰীৰ গছনিৰ মাজত লকালগৈ।
\p
\v 9 তেতিয়া ঈশ্বৰ যিহোৱাই মানুহক মাতি সুধিলে তুমি ক’ত আছা?
\v 10 তেওঁ ক’লে, মই বাৰীত আপোনাৰ শবদ শুনি, মোৰ বিবস্ত্ৰতাৰ কাৰণে মই ভয় কৰি লুকাই আছো।
\v 11 তাতে ঈশ্বৰ যিহোৱাই ক’লে, তুমি যে বিবস্ত্ৰ, তাক তোমাক কোনে ক’লে? যি গছৰ ফল নেখাবা বুলি তোমাক নিষেধ কৰিছিলো, তাক তুমি খালা নেকি?
\v 12 তেতিয়া মানুহে ক’লে, আপুনি যি তিৰোতা মোৰ সঙ্গীনী কৰি দিলে, সেই তিৰোতাই মোক সেই গছৰ ফল দিলত, মই খালোঁ।
\v 13 পাছে ঈশ্বৰ যিহোৱাই নাৰীক ক’লে, তুমি এইটো কি কৰিলা ? নাৰীয়ে ক’লে, সৰ্পই মোক ভুলালতহে মই খালো।
\v 14 তাতে ঈশ্বৰ যিহোৱাই সৰ্পক ক’লে, তই এই কৰ্ম্ম কৰা হেতুকে, সকলো বনৰীয়া জন্তুৰ মাজত অভিশপ্ত হৈ, পেটেৰে গতি কৰিবি, আৰু তোৰ জীৱনৰ গোটেই কালত ধুলি খাবি:
\v 15 আৰু মই তোৰে নাৰীৰে মাজত, আৰু তোৰ বংশ আৰু নাৰীৰ বংশৰে মাজত শত্ৰূভাব উৎপন্ন কৰিম; সি তোৰ মুৰ গুড়ি কৰিব, আৰু তই তাৰ গোৰোৱা গুড়ি কৰিবি।
\v 16 তেওঁ নাৰীক ক’লে, মই তোমাৰ গৰ্ভ-বেদনা অতিশয় ৰূপে বৃদ্ধি কৰিম; তুমি কষ্টেৰে সন্তান প্ৰসৱ কৰিবা; আৰু গিৰিয়েৰালৈ তোমাৰ ইচ্ছা থাকিব, আৰু সি তোমাৰ ওপৰত অধিকাৰ চলাব।
\v 17 পাছে তেওঁ আদমক ক’লে, যি গছৰ ফল নেখাবা বুলি মই তোমাক নিষেধ কৰিছিলো, তুমি তোমাৰ তিৰোতাৰ কথা শুনি তাক খোৱা হেতুকে, তোমাৰ কাৰণে ভুমি অভিশপ্ত হৈছে; তুমি জীৱনৰ গোটেই কালত, দুখেৰে তাৰ পৰা খাবলৈ পাবা;
\v 18 কাইট আৰু কাইটীয়া বন সি তোমালৈ উৎপন্ন কৰিব; আৰু তুমি পথাৰৰ শস্য ভোজন কৰিবা।
\v 19 তুমি মাটিলৈ উলটি নোযোৱামানে, তোমাৰ মুখৰ ঘামেৰে আহাৰ কৰিবলৈ পাবা; কিয়নো তোমাক মাটিৰ পৰা লোৱা হৈছিল; কাৰণ তুমি ধুলি মাথোন, পুনৰায় ধুলিলৈকে উলটি যাবা;
\v 20 পাছে তেওঁৰ তিৰোতাৰ নাম হৱা (জীৱিত) থলে; কিয়নো তেওঁ সকলো জীৱিত লোকৰ মাতৃ।
\v 21 পাছে ঈশ্বৰ যিহোৱাই আদম আৰু তেওঁৰ ভাৰ্য্যালৈকো ছালৰ বস্ত্ৰ কৰি সিবিলাকক পিন্ধালে।
\p
\v 22 ঈশ্বৰ যিহোৱাই ক’লে, দেখা মানুহ আমাৰ এজনৰ নিচিনা ভাল বেয়া জানোতা হৈছে; এতিয়া সি কিজানি হাত মেলি জীৱন বৃক্ষৰ ফল খাই চিৰজীৱী হয়,
\v 23 এই বুলি যি মাটিৰ পৰা তেওঁক লোৱা হৈছিল, তাতে খেতি কৰিবলৈ, ঈশ্বৰ যিহোৱাই মানুহক এদন বাৰীৰ পৰা উলিয়াই পঠালে।
\v 24 এইদৰে তেওঁ মানুহক খেদালে; আৰু জীৱন-বৃক্ষৰ পথ ৰখিবলৈ, এদনবাৰীৰ পুবফালে কৰূববিলাকক, আৰু চাৰিওফালে ঘুৰি থকা এখন জলন্তময় তৰোৱালকো তাত থলে।
\s কয়িন আৰু হেবলৰ বিৱৰণ।
\c 4
\p
\v 1 পাছে মানুহে তেওঁৰ ভাৰ্য্যা হৱাৰ পৰিচয় ল’লত, তেওঁ গৰ্ভৱতী হৈ কয়িনক প্ৰসৱ কৰি ক’লে, যিহোৱাৰ সাহাৰ্য্যত মই এটি মানুহ পালো।
\v 2 পাছে তেওঁ পুনৰায় তাৰ ভায়েক হেবলক প্ৰসৱ কৰিলে। হেবল মেৰ পালক আৰু কয়িন খেতিয়ক হ’ল।
\v 3 কালক্ৰমে কয়িনে উপহাৰ স্বৰূপে মাটিত উৎপন্ন হোৱা কিছু ফল যিহোৱাৰ উদ্দেশ্যে উৎসৰ্গ কৰিলে;
\v 4 আৰু হেবলেও নিজৰ জাকৰ পৰা প্ৰথমে জগা কেইটামান পশু আৰু সেইবোৰৰ তেল উৎসৰ্গ কৰিলে, পাছে যিহোৱাই হেবলক আৰু তেওঁৰ উপহাৰ গ্ৰহণ কৰিলে;
\v 5 কিন্তু কয়িনক আৰু তেওঁৰ উপহাৰক হ’লে গ্ৰহণ নকৰিলে। তাতে কয়িনৰ অতিশয় ক্ৰোধ হ’ল আৰু মুখো আমন-জিমন হ’ল।
\v 6 তেতিয়া যিহোৱাই কয়িনক ক’লে, কিয় ক্ৰোধ কৰিছা? আৰু তোমাৰ মুখ বা কিয় আমন-জিমন কৰিছা?
\v 7 তুমি ভাল কৰিলে জানো তোমাক গ্ৰহণ কৰা নহ’ব? যদি ভাল নকৰা, তেন্তে পাপ দুৱাৰ মুখত খাপ দি আছে; আৰু তোমালৈ তাৰ ইচ্ছা, কিন্তু তুমি তাক দমন কৰিব লাগে।
\v 8 তেতিয়া কয়িনে তাৰ ভায়েক হেবলক কথা ক’লে; পাছে সিবিলাক পথাৰত থাকোঁতে, কয়িনে নিজ ভায়েক হেবলৰ বিৰুদ্ধে উঠি তেওঁক বধ কৰিলে।
\p
\v 9 পাছে যিহোৱাই কয়িনক সুধিলে, তোমাৰ ভায়েৰা হেবল ক’ত আছে? তাতে তেওঁ উত্তৰ কৰি ক’লে, মই নেজানো, মই কিবা ভাইৰ ৰখীয়া নে?
\v 10 তেতিয়া যিহোৱাই ক’লে, তুমি কি কৰিলা? তোমাৰ ভায়েৰাৰ তেজে ভুমিৰ পৰা মোলৈ চিঞঁৰিছে।
\v 11 এই হেতুকে যি ভুমিয়ে তোমাৰ হাতৰ পৰা তোমাৰ ভায়েৰাৰ তেজ গ্ৰহণ কৰিবলৈ নিজ মুখ মেলিলে, সেই ভুমি থাকিব নোৱাৰাকৈ তুমি অভিশপ্ত হ’লা।
\v 12 তুমি যেতিয়া ভুমিত খেতি কৰিবা, তেতিয়া ভুমিয়ে আপোন বহু শস্য তোমাক আৰু নিদিব; তুমি পৃথিবীত পলৰীয়া আৰু থানথিত নোহোৱা হ’বা।
\v 13 তেতিয়া কয়িনে যিহোৱাক ক’লে, মোৰ দণ্ড সহিব পৰাতকৈ অধিক।
\v 14 চাওক, আপুনি আজি ভুমিৰ পৰা মোক খেদাইছে, মই আপোনাৰ সন্মুখৰ পৰা লুকাব লগাত পৰিলোঁ; মই পৃথিবীত পলৰীয়া আৰু থানথিত নোহোৱা হ’ম; তাতে যি কোনোৱে মোক পাব সি মোক বধ কৰিব।
\v 15 তেতিয়া যিহোৱাই তেওঁক ক’লে, ইয়াৰ কাৰণে যেয়ে কয়িনক বধ কৰিব, সি তাৰ সাতগুণ প্ৰতিফল পাব। পাছে কোনোও যেন তেওঁক পাই বধ নকৰে, এই নিমিত্তে যিহোৱাই কয়িনত এটা চিন দিলে।
\v 16 পাছে কয়িনে যিহোৱাৰ সন্মুখৰ পৰা ওলাই গৈ, এদনৰ পুব দিশে নোদ দেশত বাস কৰিলেগৈ।
\v 17 আৰু কয়িনে তাৰ তিৰোতাৰ পৰিচয় ল’লত, তাই গৰ্ভৱতী হৈ হনোকক প্ৰসৱ কৰিলে; আৰু কয়িনে এখন নগৰ নিৰ্ম্মাণ কৰি, তেওঁৰ নামৰ দৰেই নগৰখনৰ নামো হনোক থলে।
\v 18 পাছে হনোকৰ পুতেক ঈৰদ, ঈৰদৰ পুতেক মহুৱায়েল, মহুৱায়েলৰ পুতেক লেমক জন্মিল।
\v 19 লেমকে দুজনী তিৰোতা বিয়া কৰিছিল; এজনীৰ নাম আদা, আৰু আনজনীৰ নাম চিল্লা।
\v 20 আদাই যাবলক প্ৰসৱ কৰিলে; তেওঁ তম্বুবাসী আৰু পশুপালক বিলাকৰ আদি পুৰুষ আছিল।
\v 21 আৰু তেওঁৰ ভায়েকৰ নাম যুবল; তেওঁ বীণা আৰু বাঁহী বজোৱা বিলাকৰ আদি পুৰুষ আছিল।
\v 22 চিল্লাইয়ো তুবল-কয়িনক প্ৰসৱ কৰিলে; তেওঁ পিতলৰ আৰু লোহাৰ নানাবিধ অস্ত্ৰ গঢ়োতা মানুহ আছিল; সেই তুবল-কয়িনৰ নয়মা নামেৰে এজনী ভনীয়েক আছিল।
\v 23 পাছে লেমকে তেওঁৰ তিৰোতা দুজনীক ক’লে, হে আদা আৰু চিল্লা, মোৰ কথা শুনা; হে লেমকৰ তিৰোতাবিলাক, মোৰ কথালৈ কাণ কৰা; কিয়নো মোক আঘাত কৰাৰ কাৰণে মই এজন মানুহক, মোক কোবোৱাৰ সাঁচৰ সলনি এজন ডেকাক বধ কৰিলে।
\v 24 যদি কয়িনৰ বধৰ প্ৰতিফল সাগুণ হয়, তেন্তে অৱশ্যে লেমকৰ সাত সত্তৰ গুণ হ’ব।
\p
\v 25 পাছে আদমে পুনৰায় তেওঁৰ ভাৰ্য্যাৰ পৰিচয় ল’লত, তেওঁ আৰু এটি পুত্ৰ প্ৰসৱ কৰি, তাৰ নাম চেথ ৰাখিলে; কিয়নো তেওঁ ক’লে, ঈশ্বৰে হেবলৰ সলনি মোক আৰু এটি সন্তান দিলে; কাৰণ কয়িনে তাক বধ কৰিলে।
\v 26 পাছে চেথৰো এটি পুত্ৰ জন্মিল, আৰু তেওঁ তাৰ নাম ইনোচ থলে। সেই কালত লোকবিলাকে যিহোৱাৰ নাম লৈ প্ৰাৰ্থনা আদি কৰিবলৈ ধৰিলে।
\s আদমৰ বংশ
\c 5
\p
\v 1 আদমৰ বিৱৰণ পত্ৰ এই। ঈশ্বৰে মানুহ সৃষ্টি কৰা দিনা, ঈশ্বৰৰ নিজৰ সাদৃশ্যৰেই তেওঁ তাক নিৰ্ম্মাণ কৰিলে;
\v 2 পুৰুষ আৰু স্ত্ৰী কৰি সিবিলাকক সৃষ্টি কৰিলে; আৰু সিবিলাকৰ সেই সৃষ্টি দিনত তেওঁ সিবিলাকক আশীৰ্ব্বাদ কৰি, সিবিলাকক আদম (মানুহ) এই নাম দিলে।
\v 3 পাছে আদমৰ এশ ত্ৰিশ বছৰ বয়সৰ সময়ত, নিজৰ সাদৃশ্যেৰে তেওঁৰ এটি পুত্ৰ জন্মিল, তাৰ নাম চেথ ৰাখিলে।
\v 4 চেথৰ জন্মৰ পাছত, আদম আঠশ বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\v 5 পাছে আদমৰ সৰ্ব্বমুঠ ন শ ত্ৰশ বছৰ বয়স হ’লত, তেওঁৰ মৃত্যু হ’ল।
\p
\v 6 আৰু চেথৰ এশ পাঁচ বছৰ বয়সৰ সময়ত, তেওঁৰ পুত্ৰ ইনোচ জন্মিল।
\v 7 ইনোচৰ জন্মৰ পাছত চেথ আঠ শ সাত বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\v 8 পাছে চেথৰ সৰ্ব্বমুঠ ন শ বাৰ বছৰ বয়স হ’লত, তেওঁৰ মৃত্য হ’ল।
\p
\v 9 আৰু ইনোচৰ নব্বই বছৰ বয়সৰ সময়ত, তেওঁৰ পুতেক কৈনন জন্মিল।
\v 10 কৈননৰ জন্মৰ পাছত, ইনোচৰ আঠ শ পোন্ধৰ বছৰ জীয়াই থাকিলত, তেওঁৰ পুতেক জীয়েক জন্মিল।
\v 11 পাছে ইনোচৰ সৰ্ব্বমুঠ ন শ পাঁচ বয়স হ’লত, তেওঁৰ মৃত্যু হ’ল।
\v 12 আৰু কৈননৰ সত্তৰ বছৰ বয়সৰ সময়ত তেওঁৰ পুতেক মহললেল জন্মিল।
\v 13 মহললেলৰ জন্মৰ পাছত, কৈনন আঠ শ চল্লিশ বছৰ জীয়াই থাকিলত তেওঁৰ আৰু পুতেক জীয়েক জন্মিল।
\v 14 পাছে কৈননৰ সৰ্ব্বমুঠ ন শ দহ বছৰ বয়স হ’লত, তেওঁৰ মৃত্যু হ’ল।
\p
\v 15 আৰু মহললেলৰ পয়ষষ্ঠি বছৰ বয়সৰ সময়ত, তেওঁৰ পুত্ক যেৰদ জন্মিল।
\v 16 যেৰদৰ জন্মৰ পাছত, মহললেল আঠশ ত্ৰশ বছৰ জীয়াই থাকিলত তেওঁৰ আৰু পুতেক জীয়েক জন্মিল।
\v 17 পাছে মহললেলৰ সৰ্ব্বমুঠ আঠ শ পঞ্চানব্বৈ বছৰ বয়স হ’লত, তেওঁৰ মৃত্যু হ’ল।
\p
\v 18 আৰু যেগদৰ এশ বাষষ্ঠি বছৰ বয়সৰ সময়ত, তেওঁৰ পুতেক হনোক জন্মিল।
\v 19 হনোকৰ জন্মৰ পাছত, যেৰদ আঠ শ বছৰ জীয়াই থাকিলত.তেওঁৰ আৰু পুতেক জীয়েক জন্মিল।
\v 20 পাছে যেৰদৰ সৰ্ব্বমুঠ ন শ বাষষ্ঠি বছৰ বয়স হ’লত, তেওঁৰ মৃত্যু হ’ল।
\p
\v 21 আৰু হনোকৰ পয়ষষ্ঠি বছৰ বয়সৰ সময়ত, তেওঁৰ পুতেক মধুচেলহ জন্মিল।
\v 22 মধুচেলহৰ জন্মৰ পাছত, তিনি শ বছৰলৈকে ঈশ্বৰৰ লগত হনোকৰ চলাচল হ’লত, তেওঁৰ আৰু পুতেক জীয়েক জন্মিল।
\v 23 হনোকৰ বয়স সৰ্ব্বমুঠ তিনি শ পয়ষষ্ঠি বছৰ।
\v 24 ঈশ্বৰৰ লগত তেওঁৰ চলাচল আছিল; পাছে তেওঁ নাইকীয়া হ’ল; কিয়নো ঈশ্বৰে তেওঁক লৈ গ’ল।
\p
\v 25 আৰু মধুচেলহৰ এশ সাতাশী বছৰ বয়সৰ সময়ত, তেওঁৰ পুতেক লেমক জন্মিল।
\v 26 লেমকৰ জন্মৰ পাছত, মধুচেলহ সাত শ বিৰাশী বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\v 27 পাছে মধুচেলহৰ সৰ্ব্বমুঠ ন শ উনসত্তৰ বছৰ বয়স হ’লত, তেওঁৰ মৃত্যু হ’ল।
\p
\v 28 আৰু লেমক এশ বিৰাশী বছৰ বয়সৰ সময়ত, তেওঁৰ এটি পুত্ৰ জন্মিল;
\v 29 তেওঁ তাৰ নাম নোহ (বিশ্ৰাম) ৰাখি ক’লে, যিহোৱাই শাও দিয়া ভুমিৰ কাৰণে আমাৰ যি শ্ৰম আৰু হাতৰ ক্লেশ হয়, সেই বিষয়ে ইয়েই আমাক শান্তনা দিব।
\v 30 নোহৰ জন্মা পাছত, লেমক পাঁচ শ পঞ্চানব্বৈ বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\v 31 পাছে লেমকৰ সৰ্ব্বমুঠ সাত শ সাতসত্তৰ বছৰ বয়স হ’লত, তেওঁৰ মৃত্যু হ’ল।
\p
\v 32 আৰু নোহৰ পাঁচ শ বছৰ বয়সৰ সময়ত, চেম, হাম, আৰু যেফৎ এই তিনিজন পুত্ৰ জন্মিল।
\s মনুষ্যৰ ভ্ৰষ্টতা
\c 6
\p
\v 1 এইদৰে যেতিয়া পৃথিবীত মানুহৰ সংখ্যা বাঢ়িবলৈ ধৰিলে, আৰু সিবিলাকৰ জীয়াৰীবোৰ জন্মিল,
\v 2 তেতিয়া ঈশ্বৰৰ সন্তান বিলাকে মানুহৰ জীয়াৰীবোৰক ৰূপৱতী দেখি, সিহঁত আটাইৰে পৰা যেয়ে যাক ইচ্ছা কৰিলে, সিয়ে তাইক বিয়া কৰি ল’লে।
\v 3 পাছে যিহোৱাই ক’লে, মোৰ আত্মাই মানুহৰ অন্তৰত, আৰু সদায় অধিকাৰ নচলাব; কিয়নো তাৰ বিপথগমণত সি মাংস মাত্ৰ; তথাপি তাৰ কাল এশ বিশ বছৰ হ’ব।
\v 4 সেই কালত পৃথিবীত নাফিল বিলাক আছিল; আৰু তাৰ পাছতো ঈশ্বৰৰ সন্তানবিলাকে মানুহৰ জীয়াৰীবোৰত গমণ কৰাত সিহঁতে সিবিলাকলৈ সন্তান প্ৰসৱ কৰিলে; সেই সন্তানবিলাক আগৰ কালৰ প্ৰসিদ্ধ বীৰ পুৰুষ।
\p
\v 5 পাছে যিহোৱাই দেখিলে, পৃথিবীত মানুহৰ দুষ্টতা অধিক,আৰু সদায় তাৰ মনৰ চিন্তাৰ সকলো কল্পনা মন্দ।
\v 6 এই হেতুকে যিহোৱাই পৃথিবীত মানুহ সৃষ্টি কৰাত বেজাৰ লাগি,
\v 7 মনত বিষাদ পাই ক’লে, মই নিজে সৃষ্টি কৰা মানুহক পৃথিবীৰ পৰা উচ্ছন্ন কৰিম, মানুহে সৈতে পশু, বগাই ফুৰা জন্তু, আকাশৰ চৰাই এই সকলোকে লুপ্ত কৰিম; কিয়নো সিহঁতক সৃষ্টি কৰাত মোৰ বেজাৰ লাগিছে।
\v 8 কিন্তু নোহে যিহোৱাৰ দৃষ্টিত অনুগ্ৰহ পালে।
\s নোহৰ আৰু জল প্লাৱনৰ বিৱৰণ
\p
\v 9 নোহৰ বিৱৰণ এই। সেইকালৰ মানুহৰ মাজত নোহ ধাৰ্ম্মিক আৰু সিদ্ধ পুৰুষ আছিল; আৰু ঈশ্বৰৰ লগত নোহৰ চলাচল আছিল।
\v 10 আৰু নোহৰ চেম, হাম আৰু যেফৎ এই তিনিজন পুত্ৰ জন্মিল।
\v 11 সেই কালত পৃথিবী ঈশ্বৰৰ দৃষ্টিত ভ্ৰষ্ট, আৰু অত্যাচাৰেৰে পৰিপুৰ্ণ আছিল।
\v 12 পাছে ঈশ্বৰে পৃথিবীলৈ চাই, তাক ভ্ৰষ্ট দেখিলে; কিয়নো পৃথিবীৰ সমুদায় প্ৰাণী ভ্ৰষ্টাচাৰী হ’ল।
\p
\v 13 তেতিয়া ঈশ্বৰে নোহক ক’লে, মোৰ সাক্ষাতে সকলো প্ৰাণীৰ অন্তকাল চাপিছে; কিয়নো সিহঁতৰ দ্বাৰাই পৃথিবী অত্যাচাৰেৰে পৰিপুৰ্ণ হৈছে; এতেকে মই সিহঁতক পৃথিবীয়ে সৈতে বিনষ্ট কৰিম।
\v 14 তুমি গোফৰ কাঠেৰে এখন জাহাজ নিৰ্ম্মাণ কৰা; আৰু তাৰ ভিতৰত কোঠালি কোঠালি কৰিবা, আৰু বাহিৰে ভিতৰে শিলাজতুৰে লিপিবা।
\v 15 সেই জাহাজ দীঘলে তিনিশ হাত, পথালিয়ে পঞ্চাশ হাত আৰু ওখই ত্ৰিশ হাত , এিদৰে তুমি তাক নিৰ্ম্মাণ কৰিবা।
\v 16 জাহাজত খিৰিকী কৰিবা, আৰু ওপৰে এহাতৰ জোখে তাক কৰি অতাঁবা, আৰু জাহাজৰ কাষত দুৱাৰ ৰাখিবা; আৰু প্ৰথম, দ্বিতীয় , তৃতীয় এনে তিন তলাকৈ তাক নিৰ্ম্মাণ কৰিবা।
\v 17 আৰু চোৱা, আকাশ তলত প্ৰাণ বায়ু থকা সকলো প্ৰাণীক বিনষ্ট কৰিবৰ নিমিত্তে, মই পৃথিবীলৈ জল-প্লাৱন আনিম; পৃথিবীত থকা সককলোৱেই প্ৰাণত্যাগ কৰিব।
\v 18 কিন্তু তোমাৰে সৈতে মই মোৰ নিয়মটি স্থিৰ কৰিম; তুমি তোমাৰ পুত্ৰবিলাকক, তোমাৰ ভাৰ্য্যাক, আৰু তোমাৰ বোৱাৰীয়েৰাবিলাকক লগত লৈ জাহাজত উঠিবা।
\v 19 আৰু সকলো মাংসযুক্ত জীৱ-জন্তুৰ প্ৰতিবিধৰ মতা মাইকী এযোৰ এযোৰ তোমাৰ লগত প্ৰাণ ৰাখিবৰ নিমিত্তে জাহাজত তুলিবা।
\v 20 বিধে বিধে চৰাই, বিধে বিধে পশু, আৰু বিধে বিধে মাটিত বগাই ফুৰা জন্তু, প্ৰাণ ৰাখিবৰ নিমিত্তে সকলোৰে এযোৰ এযোৰকৈ তোমাৰ ওচৰলৈ আহিব।
\v 21 তোমাৰ আৰু তোমাৰ সেইবাৰৰ আহাৰৰ নিমিত্তে, তুমি সকলোবিধৰ খোৱা বস্তু আনি, নিজৰ ওচৰত গোটাবা।
\v 22 তাতে নোহে সেই দৰেই কৰিলে; ঈশ্বৰে আজ্ঞা দিয়াৰ দৰেই তেওঁ সকলোকে কৰিলে।
\c 7
\p
\v 1 পাছে যিহোৱাই নোহক ক’লে, তুমি সপৰিবাৰে জাহাজত উঠাগৈ; কিয়নো এই কালৰ লোকৰ মাজত, মোৰ সাক্ষাতে তোমাকহে ধাৰ্ম্মিক দেখিছো।
\v 2 পৃথিবীৰ ওপৰত সঁচ ৰাখিবলৈ, শুচি পশুৰ প্ৰতিবিধৰ মতা মাইকী সাতোটা সাতোটা, আৰু অশুচি পশুৰ মতা মাইকী এযোৰ এযোৰ,
\v 3 আকাশৰ চৰাইৰো মতা মাইকী সাতোটা সাতোটা তোমাৰ লগত ল’বা;
\v 4 সাদিনৰ মুৰত, মই দিনে-ৰাতিয়ে চল্লিশ দিনলৈকে পৃথিবীৰ ওপৰত বৰষুণ বৰষাই, মই নিৰ্ম্মাণ কৰা সমুদায় প্ৰাণীকে পৃথিবীৰ পৰা উচ্ছন্ন কৰিম।
\v 5 তেতিয়া নোহে ঈশ্বৰৰ আজ্ঞা অনুসাৰে সকলোকে কৰিলে।
\p
\v 6 নোহৰ ছ শ বছৰ বয়সৰ সময়ত পৃথিবীত জল-প্লাৱন হৈছিল।
\v 7 পাছে নোহ, তেওঁৰ পুত্ৰবিলাক, তেওঁৰ ভাৰ্য্যা আৰু তেওঁৰ লগত বোৱাৰীয়েক বিলাকো জল-প্লাৱনৰ অপেক্ষাতে জাহাজত উঠিলগৈ।
\v 8 আৰু ঈশ্বৰে নোহক আজ্ঞা দিয়াৰ দৰেই, শুচি অশুচি পশু, চৰাই, আৰু পৃথিবীত বগাই ফুৰা সকলোবিধৰ জন্তু,
\v 9 মতা মাইকী যোৰ যোৰকৈ, নোহৰ জাহাজত, উঠিল।
\v 10 পাছে সাত দিন পুৰ হ’লত, পৃথিবীৰ ওপৰত জল-প্লাৱন হ’বলৈ ধৰিলে।
\v 11 নোহৰ বয়সৰ ছ শ বছৰৰ দ্বিতীয় মাহৰ সোতেৰ দিনৰ দিনা মহাজলৰ সকলো ভুমুক ভাগিল, আৰু আকাশৰ দুৱাৰবোৰো মুকলি হ’ল।
\v 12 আৰু পৃথিবীৰ ওপৰত দিনে ৰাতিয়ে চল্লিশ দিনলৈকে মহাবৃষ্টি হ’ল।
\p
\v 13 সেই দিনাখনহে নোহ, আৰু চেম, হাম, যেফৎ, নোহৰ এই তিনিজন পুত্ৰ, আৰু নোহৰ ভাৰ্য্যা, আৰু সিবিলাকৰ লগত তেওঁৰ তিনিজনী বোৱাৰীয়েক,
\v 14 আৰু সিবিলাকৰ লগত বিধে বিধে সকলো বনৰীয়া পশু, বিধে বিধে সকলো ঘৰচীয়া পশু, বিধে বিধে মাটিত বগাই ফুৰা সকলো জন্তু, আৰু বিধে বিধে চৰাই চিৰিকটিবোৰো,
\v 15 অৰ্থাৎ প্ৰাণবায়ু থকা সমুদায় প্ৰাণী যোৰ যোৰকৈ নোহৰ ওচৰত জাহাজত উঠা শেষ হ’ল।
\v 16 যিবোৰ উঠিল, ঈশ্বৰে তেওঁক আজ্ঞা দিয়াৰ দৰে, সমুদায় প্ৰাণীৰে মতা মাইকী উঠিল; তেতিয়া যিহোৱাই তেওঁৰ পাছতে দুৱাৰ বন্ধ কৰিলে।
\v 17 পাছে চল্লিশ দিনলৈকে পৃথিবীৰ ওপৰত জলপ্লাৱন হ’ল; তাতে পানী বাঢ়ি বাঢ়ি জাহাজ ওপঙালত, সি মাটিৰ পৰা দাং খাই উঠিল।
\v 18 আৰু পৃথিবীৰ ওপৰত জল প্ৰবল হৈ অতিশয় ৰূপে বাঢ়িলত, পানীৰ ওপৰত জাহাজ উটি গ’ল।
\v 19 এইদৰে পৃথিবীৰ ওপৰত জল অতিশয় ৰূপে প্ৰবল হ’লত, গোটেই আকাশৰ তলত সমুদায় ওখ পৰ্ব্বতবোৰ তল গ’ল।
\v 20 পানী প্ৰবল হৈ পোন্ধেৰ হাত ওপৰ উঠিল; তাতে পৰ্ব্বতবোৰ তল গ’ল।
\v 21 আৰু চৰাই ঘৰচীয়া আৰু বনৰীয়া পশু, মাটিত বগাই ফুৰা সকলো জন্তু, আৰু মানুহ আদি পৃথিবীত লৰিচৰি ফুৰা সমুদায় প্ৰাণী মৰিল।
\v 22 নাকত প্ৰাণবায়ু থকা ভুমিৰ আটাই প্ৰাণী মৰিল।
\v 23 এইদৰে ভুমিত থকা সকলো প্ৰাণী, অৰ্থাৎ মানুহ, পশু, উৰগ জন্তু, আৰু আকাশৰ চৰাই লুপ্ত হৈ পৃথিবীৰ পৰা উচ্ছন্ন হ’ল; কেৱল নোহ আৰু তেওঁৰ লগত জাহাজত থকা বিলাকহে অৱশিষ্ট থাকিল।
\v 24 এইদৰে পৃথিবীৰ ওপৰত ডেৰ শ দিনলৈকে জল প্ৰবল হৈ আছিল।
\c 8
\p
\v 1 পাছে ঈশ্বৰে নোহক আৰু তেওঁৰ লগত জাহাজত থকা পশু আদি সকলো প্ৰাণীকে সুঁৱৰি, পৃথিবীত বতাহ বলোৱালে; তাতে পানী টুটিল।
\v 2 মহাজলৰ ভুমুকবোৰ আৰু আকাশৰ দুৱাৰবোৰো বন্ধ হ’ল, আৰু আকাশৰ বৰষুণ এৰিলে।
\v 3 পাছে পৃথিবীৰ ওপৰত পানী ক্ৰমে হুঁহকি গ’লত, ডেৰ শ দিনৰ মুৰত পালী শুকাবলৈ ধৰিলে।
\v 4 তেতিয়া সপ্তম মাহৰ সোতেৰ দিনৰ দিনা, অৰাৰট পৰ্ব্বতৰ ওপৰত জাহাজ লাগি ৰ’ল।
\v 5 আৰু দশম মাহলৈকে ক্ৰমে পানী কমি গ’লত, দশম মাহৰ প্ৰথম দিনা পৰ্ব্বতবোৰৰ টিং দেখা গ’ল।
\p
\v 6 তাৰ পাছত আৰু চল্লিশ দিন গ’লত, নোহে নিজে সজা জাহাজৰ খিৰিকী মেলি, এটি ঢোৰা কাউৰী উড়ুৱাই পঠালে।
\v 7 তাতে পৃথিবীত থকা পানী নুশুকুৱালৈকে, সি অহা-যোৱা কৰি উড়ি ফুৰিছিল।
\v 8 পাছে পৃথিবীৰ পৰা পানী টুটিল নে নাই, তাক জানিবৰ নিমিত্তে, তেওঁ নিজৰ ওচৰৰ পৰা এটা কপৌ উড়ুৱাই পঠালে।
\v 9 কিন্তু কপৌৱে নিজৰ ভৰি দি জিৰাবলৈ ঠাই নাপাই, তেওঁৰ ওচৰলৈকে জাহাজলৈ উভটি আহিল; কিয়নো সমুদায় পৃথিবীৰ ওপৰত পানী আছিল, তেতিয়া তেওঁ হাত মেলি তাক ধৰি, নিজৰ ওচৰলৈ জাহাজলৈ সুমুৱাই আনিলে।
\v 10 পাছে তেওঁ আৰু সাদিন বাট চাই, জাহাজৰ পৰা পুনৰায় সেই কপৌটো উড়ুৱাই পঠালে।
\v 11 কপৌটো গধুলি পৰত তেওঁৰ ওচৰলৈ আহিলত, দেখা, তাৰ ঠোঁটত জিত বৃক্ষৰ এটা নতুন পাত আছিল; নোহে তাৰ দ্বাৰাই পৃথিবীৰ পানী টুটিল বুলি বুজিলে।
\v 12 পাছে তেওঁ আৰু সাদিন বাট চাই, আকৌ সেই কপৌটো উড়ুৱাই পঠালে; কিন্তু সি তেওঁ ওচৰলৈ আৰু উভটি নাহিল।
\p
\v 13 নোহৰ ছ শ এবছৰৰ প্ৰথম মাহৰ প্ৰথম দিনা পৃথিবীৰ পানী শুকাই গ’ল; তেতিয়া নোহে জাহাজৰ ঢাপৰ গুচাই চাই, ভুমিত পানী নিচেইকৈ শুকুৱা দেখিলে।
\v 14 আৰু দ্বিতীয় মাহৰ সাতাইশ দিনৰ দিনা পৃথিবী শুকাল।
\s নোহক দিয়া আশীৰ্ব্বাদ, তেওঁৰে সৈতে কৰা ঈশ্বৰৰ নিয়ম।
\p
\v 15 তেতিয়া ঈশ্বৰে নোহক ক’লে,
\v 16 তুমি তোমাৰ ভাৰ্য্যা, পুত্ৰবিলাক আৰু বোৱাৰীয়েকহঁতক লগত লৈ, জাহাজৰ পৰা ওলাই যোৱা।
\v 17 তোমাৰ লগত থকা চৰাই, পশু, আৰু মাটিত বগাই ফুৰা উৰগ আদি মাংস যুক্ত সমুদায় জন্তু তোমাৰ লগত জাহাজৰ পৰা উলিয়াই নিয়া; সেইবোৰে পৃথিবীখন প্ৰাণীময় কৰোক, আৰু বহুবংশ হৈ পৃথিবীৰ ওপৰত বাঢ়ি বাঢ়ি যাওক।
\v 18 তেতিয়া নোহে তেওঁৰ পুত্ৰবিলাক, ভাৰ্য্যা, আৰু বোৱাৰীয়েকহঁতকো লগত লৈ বাহিৰলৈ আহিল,
\v 19 আৰু নিজ নিজ জাতি অনুসাৰে সকলো পশু, সকলো বগাই ফুৰা জন্তু, আৰু চৰাই আদি সমুদায় ভুচৰ প্ৰাণী জাহাজৰ পৰা ওলাই আহিল।
\p
\v 20 পাছে নোহে যিহোৱাৰ উদ্দেশ্যে এটা যজ্ঞ-বেদি নিৰ্ম্মাণ কৰি, সকলো শুচি পশুৰ আৰু সকলো শুচি পক্ষীৰ পৰাও কেইটামান লৈ, সেই বেদীৰ ওপৰত হোম-বলি উৎসৰ্গ কৰিলে।
\v 21 তাতে যিহোৱাই সুঘ্ৰাণ পাই মনেতে ক’লে, মানুহৰ কাৰণে মই ভুমিক আকৌ শাও নিদিওঁ; কাৰণ মানুহৰ মনৰ কল্পনা সৰু কালৰে পৰা মন্দ, মই আগৰ নিচিনাকৈ আৰু কেতিয়াও সকলো প্ৰাণীক সংহাৰ নকৰোঁ।
\v 22 পৃথিবী থাকেমানে, শহ বোৱা আৰু শহ দোৱা, জাৰ আৰু জহ, গ্ৰীষ্মকাল আৰু শীতকাল, দিন আৰু ৰাতি এইবোৰ নুগুচিব।
\c 9
\p
\v 1 পাছে ঈশ্বৰে নোহক আৰু তেওঁৰ পুত্ৰবিলাকক আশীৰ্ব্বাদ কৰি ক’লে, তোমালোক বহুবংশ হৈ বাঢ়ি বাঢ়ি পৃথিবীখন পৰিপুৰ্ণ কৰা।
\v 2 পৃথিবীৰ সকলো পশু, আকাশৰ আটাইবোৰ চৰাই, মাটিত বগাই ফুৰা আটাইবোৰ জন্তু, আৰু সমুদ্ৰৰ সকলো মাছ তোমালোকৰ পৰা ভয় আৰু ত্ৰাস পাব; সেইবাৰ তোমালোকৰ হাতত শোধাই দিয়া হৈছে।
\v 3 লৰিচৰি ফুৰা সকলো জীৱ-জন্তু তোমালোকৰ আহাৰৰ নিমিত্তে হ’ব; শস্য আদি দিয়াৰ দৰে, মই সকলোকে তোমালোকক দিছোঁ।
\v 4 কিন্তু তোমালোকে মঙহ তাৰ প্ৰাণ অৰ্থাৎ তেজেৰে সৈতে নেখাবা।
\v 5 তোমালোকৰ প্ৰাণযুক্ত তেজ বাহিৰ কৰাৰ প্ৰতিকাৰ মই অৱশ্যে সাধিম; প্ৰত্যেক জন্তুৰ পৰা তাক সাধিম আৰু প্ৰত্যেক মানুহৰ পৰা, এনেকি ভায়েকৰ পৰাও প্ৰত্যেক মানুহৰ প্ৰাণৰ প্ৰতিকাৰ মই সাধিম।
\v 6 যিকোনোৱে মানুহৰ ৰক্তপাত কৰে, মানুহৰ দ্বাৰাই তাৰো ৰক্তাপাত কৰা যাব; (কিয়নো ঈশ্বৰে নিজ প্ৰতিমুৰ্ত্তিৰ দৰেই মানুহ নিৰ্ম্মাণ কৰিলে।)
\v 7 তোমালোক বহুবংশ হৈ বৃদ্ধি হৈ যোৱা; পৃথিবীত প্ৰচুৰ পৰিমাণে প্ৰজাৱন্ত হৈ বাঢ়ি যোৱা।
\p
\v 8 তাৰ পাছত ঈশ্বৰে নোহক আৰু তেওঁৰ লগত থকা তেওঁৰ পুত্ৰবিলাকক ক’লে,
\v 9 চোৱা মই তোমালোকে সৈতে, তোমালোকৰ ভাবী বংশই সৈতে,
\v 10 তোমালোকৰ লগত থকা চৰাই, ঘৰচীয়া পশু, আৰু বনৰীয়া পশু আদি কৰি তোমালোকৰ লগত থকা যিমান জীৱ-জন্তু জাহাজৰ পৰা ওলাল, সেইবোৰে সৈতে পৃথিবীৰ আটাই জন্তুৰে সৈতে মই মোৰ নিয়ম স্থাপন কৰোঁ।
\v 11 মই তোমালোকৰ লগত মোৰ নিয়মটি স্থাপন কৰোঁ; জল-প্লাৱনৰ দ্বাৰাই সকলো প্ৰাণীক আৰু পৃথিবী বিনষ্ট কৰিবৰ নিমিত্তে জল-প্লাবনো আৰু নহ’ব।
\v 12 ঈশ্বৰে আৰু ক’লে, মোৰে আৰু তোমালোকৰে, আৰু তোমালোকৰ লগত থকা সমুদায় জীয়া প্ৰাণীৰে সৈতে মাজত সৰ্ব্বপুৰুষলৈকে, মই যি নিয়মটি স্থাপন কৰোঁ, তাৰ চিন এই;
\v 13 মই মেঘত মোৰ ধনু থৈছো, আৰু সেয়ে মোৰে আৰু পৃথিবীৰে মাজত নিয়মৰ চিন হ’ব।
\v 14 যেতিয়া মই পৃথিবীৰ ওপৰলৈ মেঘ আনো, তেতিয়া মেঘত ধনু দেখা যাব;
\v 15 তাতে মোৰে আৰু তোমালোকৰে আৰু মাংসযুক্ত সকলো প্ৰাণীৰ মাজত মোৰ যি নিয়ম, তাক মই সুঁৱৰিম; তেতিয়া মাংসযুক্ত সকলো প্ৰাণী বিনষ্ট কৰিবলৈ জল-প্লাৱন আৰু নহ’ব।
\v 16 আৰু মেঘত ধনু ওলালে, মই তালৈ দৃষ্টিপাত কৰি, পৃথিবীত থকা সকলো মাংসযুক্ত প্ৰাণী আৰু ঈশ্বৰৰ মাজত স্থাপন কৰা চিৰকলীয়া নিয়মটি মই সোঁৱৰণ কৰিম।
\v 17 ঈশ্বৰে নোহক আৰু ক’লে, মোৰে আৰু পৃথিবীত থকা সকলো মাংসযুক্ত প্ৰাণীৰে মাজত মই যি নিয়মটি স্থাপন কৰিছোঁ, সৌখনেই তাৰ চিন।
\s নোহৰ তিনিজন পুত্ৰ।
\p
\v 18 নোহৰ যি পুত্ৰবিলাক জাহাজ পৰা বাহিৰ হ’ল, সিবিলাকৰ নাম চেম, হাম, আৰু যেফৎ; হাম কনানৰ বাপেক।
\v 19 এই তিনি জনেই নোহৰ পুত্ৰ; ইবিলাকৰ বংশই গোটেইখন পৃথিবীত ব্যাপি গ’ল।
\p
\v 20 পাছে নোহ খেতিয়ক হৈ, এখন দ্ৰাক্ষাবাৰী পাতিলে।
\v 21 তাতে তেওঁ মতলীয়া হ’ল; আৰু নিজ তম্বুৰ ভিতৰত বিবস্ত্ৰ হৈ পৰি আছিল।
\v 22 তেতিয়া কনানৰ বাপেক হামে তেওঁৰ পিতৃৰ বিবস্ত্ৰতা দেখি, বাহিৰত তেওঁৰ দুই ভায়েক-ককায়েকক ক’লেগৈ।
\v 23 তাতে চেম আৰু যেফৎ এই দুয়ো কাপোৰ এখন তেওঁলোকৰ কান্ধত তুলি লৈ, পাছ হুঁহকি হুঁহকি গৈ বাপেকৰ বিবস্ত্ৰতা ঢাকিলে; সিবিলাকে বিমুখ হৈ যোৱাত, বাপেকৰ বিবস্ত্ৰতা দেখা নেপালে।
\v 24 পাছে নোহে হুঁচ পাই, তেওঁৰ সৰু পুতেকে তেওঁলৈ যি কৰিছিল, তাক জানিবলৈ পাই,
\v 25 তেওঁ ক’লে, কনান অভিশপ্ত হওক; সি তাৰ ভায়েক বিলাকৰ বন্দীৰো বন্দী হওক।
\v 26 তেওঁ আৰু ক’লে, চেমৰ ঈশ্বৰ যিহোৱা ধন্য; কনান তাৰ বন্দী হওক।
\v 27 ঈশ্বৰে যেফতক বিস্তাৰিত কৰোক, সি চেমৰ তম্বুত বসতি কৰোক, আৰু কনান তাৰো বন্দী হওক।
\v 28 জল-প্লাৱনৰ পাছত নোহ আৰু তিনিশ পঞ্চাশ বছৰ জীয়াই থাকিল।
\v 29 তাতে নোহৰ সৰ্ব্বমুঠ ন শ পঞ্চাশ বছৰ বয়স হ’লত, তেওঁৰ মৃত্যু হ’ল।
\s নোহৰ বংশৰ বিৱৰণ
\c 10
\p
\v 1 নোহৰ পুত্ৰ চেম, হাম আৰু যেফতৰ বিৱৰণ এই; জলপ্লাৱনৰ পাছত সিবিলাকৰ সন্তান-সন্ততি জন্ম হ’ল।
\v 2 যেফতৰ সন্তান গোমৰ, মাগোগ, মাদয়, যাবন, তুবল, মেচেক আৰু তীৰচ।
\v 3 আৰু গোমৰৰ সন্তান অস্কিনজ, ৰীফৎ, আৰু তোগৰ্মা।
\v 4 যাবনৰ সন্তান ইলীচা, তৰ্চীচ, কিত্তীম আৰু দোদানীম।
\v 5 এইবিলাকৰ দ্বাৰাই পৰজাতিবিলাকৰ দ্বীপবোৰ এক এক দেশকৈ বিভক্ত হৈ, তাত বেলেগ বেলেগ ভাষা, আৰু জাতি হ’ল।
\p
\v 6 হামৰ সন্তান কুচ, মিচৰ, পুট, আৰু কনান।
\v 7 কুচৰ সন্তান চবা হবীলা, চব্তা ৰয়মা, আৰু চব্তকা, ৰয়মাৰ সন্তান চিবা আৰু দদান।
\v 8 কুচৰ পুত্ৰ নিম্ৰোদ; তেওঁ পৃথিবীত মহা-পৰাক্ৰমী হ’ব ধৰিলে।
\v 9 তেওঁ যিহোৱাৰ সাক্ষাতে পৰাক্ৰমী ব্যাধ আছিল; এই হেতুকে লোকবিলাকে দৃষ্টান্তি দি কয়, যিহোৱাৰ দৃষ্টিত পৰাক্ৰমী ব্যাধ যি নিম্ৰোদ, তেওঁৰ নিচিনা।
\v 10 আৰু চিনাৰ দেশৰ বাবিল, এৰক, অক্কদ, আৰু কলনি, এইবোৰ নগৰেই তেওঁৰ ৰাজ্যৰ আদি।
\v 11 সেই দেশৰ পৰা অচুৰলৈ ওলাই গৈ, নীনবি, ৰহোবোৎ-ঈৰ, কেলহ,
\v 12 আৰু নীনবি ও কেলহৰ মাজ ঠাইত থকা ৰেচন (এয়ে মহানগৰ) এইবোৰ নগৰ নিৰ্ম্মাণ কৰিলে।
\v 13 আৰু মিচৰৰ পৰা লুদীয়া,অনামীয়া, লহাবীয়া, নপ্তুহীয়া, পথ্ৰোচীয়া জাতি,
\v 14 আৰু যাৰ পৰা পলেষ্টীয়াবিলাক বাহিৰ হ’ল এনে কচলুহীয়া জাতি, আৰু কপ্তৰীয়া জাতি, এইবিলাক উৎপন্ন হ’ল।
\p
\v 15 কনানৰ জ্যেষ্ঠ পুত্ৰ চীদোন, তাৰ পাছত হেৎ;
\v 16 যিবুচীয়া ইমোৰীয়া, গিৰ্গাচীয়া,
\v 17 হিব্বীয়া, অৰ্কীয়া, চীনীয়া,
\v 18 অৰ্বদীয়া, চমাৰীয়া, আৰু হমাতীয়া জাতিও তেওঁৰ পৰা উৎপন্ন হ’ল; পাছে কনানীয়া বিলাকৰ গোষ্ঠী বিস্তাৰিত হ’ল;
\v 19 আৰু চিদোনৰ পৰা গৰাৰৰ ফাললৈ, ঘচালৈকে, আৰু চদোম, ঘমোৰা, অদমা, আৰু চবোয়িমৰ ফাললৈ লেচালৈকে কনানীয়াবিলাকৰ সীমা হ’ল।
\v 20 নিজ নিজ গোষ্ঠী, ভাষা, দেশ, আৰু জাতি অনুসাৰে এইবিলাকেই হামৰ সন্তান।
\p
\v 21 যেফতৰ বৰ ককায়েক এবৰৰ সকলো সন্তানবিলাকৰ আদি পুৰুষ যি চেম, তেওঁৰো সন্তান-সন্ততি জন্মিল।
\v 22 চেমৰ সন্তান এলম, অচুৰ, অৰ্ফক্চদ, লুদ আৰু অৰাম।
\v 23 অৰামৰ সন্তান উচ, হুল, গেথৰ, আৰু মচ।
\v 24 আৰু অৰ্ফক্চদৰ সন্তান চেলহ; আৰু চেলহৰ সন্তান এবৰ।
\v 25 এবৰৰ দুই পুত্ৰ জন্মিল; এজনৰ নাম পেলগ (বিভাগ), কিয়নো তেওঁৰ দিনতে পৃথিবী বিভক্ত হ’ল; আৰু তেওঁৰ ভায়েকৰ নাম যক্তন।
\v 26 আৰু যক্তনৰ পুত্ৰ অলমোদদ, চেলফ, হচমাবৎ, যেৰহ,
\v 27 হদোৰাম, উজল, দিক্লা,
\v 28 ওহল, অবীমায়েল, চিবা,
\v 29 ওফীৰ, হবীলা আৰু যোবব; এই সকলো যক্তনৰ সন্তান।
\v 30 মেচাৰ পৰা পুবৰ পৰ্ব্বত ছফাৰৰ ফাললৈ সিবিলাকৰ বসতি আছিল।
\v 31 নিজ নিজ গোষ্ঠী, ভাষা, দেশ আৰু জাতি অনুসাৰে এইবিলাকেই চেমৰ সন্তান।
\v 32 নিজ নিজ বংশাৱলী আৰু জাতি অনুসাৰে ইবিলাকেই নোহৰ সন্তানবিলাকৰ গোষ্ঠী আছিল; আৰু জল-প্লাৱনৰ পাছত ইবিলাকৰ পৰাই পৃথিবীত বেলেগ বেলেগ জাতি হ’ল।
\s বাবিলত ভাষাভেদ
\c 11
\p
\v 1 পুৰ্ব্বে গোটেইখন পৃথিবীত এক ভাষা এক মত আছিল।
\v 2 পাছে মানুহবিলাকে পুবফাললৈ গৈ গৈ, চিনাৰ দেশত এখন সমথল পাই, তাত নিবাস কৰিলে।
\v 3 তাতে ইজনে সিজনে কোৱাকুই কৰি ক’লে, আহাঁ, আমি ইটা, সাজি, তাক ভালকৈ পোৰোঁহঁক; তেতিয়া শিলৰ সলনি সিবিলাকৰ ইটা আৰু কৰালৰ নিমিত্তে এঠামাটি হ’ল।
\v 4 আৰু সিবিলাকে ক’লে, আহাঁ, আমি নিজলৈ এখন নগৰ আৰু আকাশ লঙ্ঘা এটা অতি ওখ ঘৰ নিৰ্ম্মাণ কৰি, আমাৰ নাম খ্যাতিমন্ত কৰোঁহঁক; নহ’লে আমি গোটেই পৃথিবীত ছিন্ন-ভিন্ন হম।
\v 5 পাছে মনুষ্য সন্মানবিলাকে যি নগৰ আৰু ওখ ঘৰ নিৰ্ম্মাণ কৰি আছিল, তাক চাবলৈ যিহোৱা নামি আহিল।
\v 6 যিহোৱাই কৈছিল, চোৱা, সিহঁত এক জাতি, আৰু সিহঁত সকলোৰে ভাষাও একে; আৰু সিহঁতৰ কাৰ্য্যও এয়ে আৰম্ভণ মাত্ৰ; এতিয়া সিহঁতে কৰিবলৈ ঠাৱৰ কৰা কোনো কাৰ্য্য সিহঁতৰ অসাধ্য নহ’ব।
\v 7 এতেকে, আহাঁ, আমি নামি, সিহঁতৰ এজন আনজনৰ মাত বুজিব নোৱাৰাকৈ, সেই ঠাই সিহঁতৰ ভাষাৰ ভেদ জন্মাওগৈ।
\v 8 এইদৰে কৰি, যিহোৱাই তাৰ পৰা গোটেই পৃথিবীৰ ওপৰত সিহঁতক ছিন্ন-ভিন্ন কৰিলে; আৰু সিহঁতে নগৰ সাজিবলৈ এৰিলে।
\v 9 এই হেতুকে তাৰ নাম বাবিল (ভেদ) ৰখা হ’ল, কিয়নো সেই ঠাইতে যিহোৱাই গোটেই পৃথিবীৰ ভাষাৰ ভেদ জন্মালে; আৰু পৰা যিহোৱাই সিবিলাকক পৃথিবীখনতে গোট গোট কৰিলে।
\s চেমৰ বংশৰ বিৱৰণ
\p
\v 10 চেমৰ বিৱৰণ এই। চেমৰ এশ বছৰ বয়সৰ সময়ত, জলপ্লাৱনৰ দুবছৰৰ পাছত, তেওঁৰ সন্তান অৰ্ফক্চদ জন্মিল।
\v 11 অৰ্ফকচদৰ জন্মৰ পাছত, চেম পাঁচ শ বছৰ জীয়াই থাকিলত, তেওঁৰ আৰু পুত্ক জীয়েক জন্মিল।
\p
\v 12 অৰ্ফক্চদৰ পঁয়ত্ৰিশ বছৰ বয়সৰ সময়ত, তেওঁৰ সন্তান চেলহ জন্মিল;
\v 13 চেলহৰ জন্মৰ পাছত, অৰ্ফক্চদ চাৰি শ তিনি বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 14 চেলহৰ ত্ৰিশ বছৰ বয়সৰ সময়ত, তেওঁৰ সন্তান এবৰ জন্মিল;
\v 15 এবৰৰ জন্মৰ পাছত, চেলহ চাৰি শ তিনি বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 16 এবৰৰ চৌত্ৰিশ বছৰ বয়সৰ সময়ত, তেওঁৰ সন্তান পেলগ জন্মিল;
\v 17 পেলগৰ জন্মৰ পাছত, এবৰ চাৰি শ ত্ৰিশ বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 18 পেলগৰ ত্ৰিশ বছৰ বয়সৰ সময়ত, তেওঁৰ সন্তান ৰিয়ু জন্মিল।
\v 19 ৰিয়ুৰ জন্মৰ পাছত, পেলগ দুশ ন বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 20 ৰিয়ুৰ ত্ৰিশ বছৰ বয়সৰ সময়ত, তেওঁৰ সন্তান চৰূগ জন্মিল।
\v 21 চৰূগৰ জন্মৰ পাছত, ৰিয়ুৰ দুশ সাত বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 22 চৰূগৰ ত্ৰিশ বছৰ বয়সৰ সময়ত, তেওঁৰ সন্তান নাহোৰ জন্মিল;
\v 23 নাহোৰৰ জন্মৰ পাছত, চৰূগ দুশ বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 24 নাহোৰৰ উনত্ৰিশ বছৰ বয়সৰ সময়ত, তেওঁৰ সন্তান তেৰহ জন্মিল;
\v 25 তেৰৰৰ জন্মৰ পাছত, নাহোৰ এশ উনৈশ বছৰ জীয়াই থাকিলত, তেওঁৰ আৰু পুতেক জীয়েক জন্মিল।
\p
\v 26 তেৰহৰ সত্তৰ বছৰ বয়সৰ সময়ত, তেওঁৰ সন্তান অব্ৰাম, নাহোৰ, আৰু হাৰণ জন্মিল;
\p
\v 27 তেৰহৰ বিৱৰণ এই। তেৰহৰ সন্তান অব্ৰাম, নাহোৰ আৰু হাৰণ; হাৰণৰ সন্তান লোট।
\v 28 হাৰণ তেওঁৰে পিতৃ তেৰহৰ আগতে, নিজ জন্ম-ভুমি কলদীয়াহঁতৰ উৰ নগৰত মৰিল।
\v 29 পাছে অব্ৰাম আৰু নাহোৰ এই উভয়ে বিয়া কৰিলে। অব্ৰামৰ তিৰোতাৰ নাম চাৰী, নাহোৰৰ তিৰোতাৰ নাম মিলকা, এওঁ হাৰণৰ জীয়েক আছিল; সেই হাৰণ মিলকা আৰু যিচকাৰ বাপেক।
\v 30 কিন্তু চাৰী বাজী; তেওঁৰ সন্মান নহ’ল।
\v 31 পাছে তেৰহে নিজৰ পুত্ৰ অব্ৰামক, আৰু হাৰণৰ পুতেক নামেৰে লোট নাতীয়েকক আৰু অব্ৰামৰ ভাৰ্য্যা চাৰী বোৱাৰীয়েককো লগত লৈ কনান দেশলৈ যাবৰ নিমিত্তে, কলদীয়াহঁতৰ উৰ নগৰৰ পৰা ওলাই গ’ল; কিন্তু হাৰণ নগৰলৈকে গৈ, তাতে সিবিলাকে নিবাস কৰিলে।
\v 32 পাছে তেৰহে দুশ পাঁচ বছৰ বয়স পাই হাৰণত মৰিল।
\c 12
\s কনানত অব্ৰামৰ প্ৰবেশ। মিচৰত চাৰীৰ সতীত্ব ৰক্ষা।
\p
\v 1 যিহোৱাই অব্ৰামক ক’লে, তুমি নিজ দেশ, নিজ জাতি-কুটুম্ব, আৰু নিজ পিতৃৰ ঘৰ ত্যাগ কৰি, মই, যি দেশ তোমাক দেখুৱাম, সেই দেশলৈ ব’লা।
\v 2 আৰু মই তোমাৰ পৰা এক মহাজাতি উৎপন্ন কৰিম, আৰু তোমাক আশীৰ্ব্বাদ কৰি তোমাৰ নাম খ্যাতিমন্ত কৰিম; তাতে তুমি আশীৰ্ব্বাদৰ আকৰ হ’বা।
\v 3 যিবিলাকে তোমাক আশীৰ্ব্বাদ কৰে, সিবিলাকক মই আশীৰ্ব্বাদ কৰিম; আৰু তোমাক যিকোনোৱে শাও দিয়ে, তাক মই শাও দিম; আৰু তোমাতেই পৃথিৱীৰ সমুদায় গোষ্ঠিয়ে আশীৰ্ব্বাদ পাব।
\v 4 পাছে অব্ৰামে যিহোৱাৰ কথা মতে যাত্ৰা কৰিলে, আৰু লোটো তেওঁৰ লগত গ’ল। হাৰণ নগৰৰ পৰা যোৱাৰ সময়ত, অব্ৰামৰ বয়স পঁয়সত্তৰ বছৰ আছিল।
\v 5 কনান দেশলৈ যাবৰ অৰ্থে, অব্ৰামে তেওঁৰ ভাৰ্য্যা চাৰীক, আৰু ভতিজা পুতেক লোটক আৰু তেওঁৰ উপাৰ্জিত সকলো ধন, সম্পত্তি, আৰু হাৰণত পোৱা সকলো মানুহ লৈ যাত্ৰা কৰিলে; পাছে সিবিলাকে কনান দেশ পালেগৈ।
\v 6 আৰু অব্ৰামে সেই দেশৰ মাজেদি চিখিম নামেৰে ঠাইলৈ গৈ, মোৰিৰ এলোন গছজোপাৰ ওচৰ পালে। সেই কালত কনানীয়া বিলাক সেই দেশতেই আছিল।
\v 7 পাছে যিহোৱাই অব্ৰামক দৰ্শন দি ক’লে, তোমাৰ বংশকেই মই এই দেশ দিম; তাতে তেওঁ নিজকে দৰ্শন দিয়া যিহোৱালৈ, সেই ঠাইতে এটা যজ্ঞ-বেদি নিৰ্ম্মাণ কৰিলে।
\v 8 পাছে তেওঁ সেই ঠাই এৰি, বৈৎএলৰ (ঈশ্বৰৰ গৃহ) পূবফালৰ পৰ্ব্বতটো পাই, বৈৎএলক পশ্চিম, আৰু অয়ক পূব কৰি, তাতে তেওঁ তম্বু-ঘৰ তৰিলে; সেই ঠাইতো তেওঁ যিহোৱালৈ এটা যজ্ঞ-বেদি নিৰ্ম্মাণ কৰি, যিহোৱাৰ নামেৰে প্ৰাৰ্থনা কৰিলে।
\v 9 তাৰ পাছত অব্ৰামে ক্ৰমে ক্ৰমে দক্ষিণ অঞ্চললৈ যাত্ৰা কৰিলে।
\p
\v 10 পাছে সেই দেশত অকাল হ’ল; আৰু অকাল অতিশয়ৰূপে বৃদ্ধি হৈ যোৱাত, অব্ৰামে মিচৰ দেশত প্ৰবাস কৰিবলৈ নামি গ’ল।
\v 11 তেওঁ মিচৰ দেশত সোমাবলৈ ধৰোঁতে, তেওঁৰ ভাৰ্য্যা চাৰীক ক’লে, তুমি যে সুন্দৰী তিৰোতা তাক মই জানো।
\v 12 এই কাৰণে মিচৰীয়াবিলাকে তোমাক দেখি, তুমি মোৰ ভাৰ্য্যা বুলি, মোক বধ কৰি তোমাক জীয়াই ৰাখিব।
\v 13 মিনতি কৰোঁ, তোমাৰ দ্বাৰাই মোৰ মঙ্গল, আৰু তোমাৰ পৰাই মোৰ প্ৰাণ ৰক্ষা পৰিবৰ নিমিত্তে, তুমি, মই তেওঁৰ ভনীয়েক বুলি ক’বা।
\v 14 পাছে অব্ৰাম মিচৰ দেশত সোমালত, মিচৰীয়াবিলাকে সেই তিৰোতা পৰম সুন্দৰী দেখিলে।
\v 15 আৰু ফৰৌণৰ পাত্ৰমন্ত্ৰীবিলাকে তেওঁক দেখি, ৰজাৰ আগত তেওঁক শলাগিলে; তাতে সেই তিৰোতাক ফৰৌণৰ ঘৰলৈ নিয়া হ’ল।
\v 16 আৰু তেওঁৰ কাৰণে, তেওঁ অব্ৰামলৈ ভাল ব্যৱহাৰ কৰিলে; তাতে তেওঁ মেৰ, ছাগ, গৰু, গাধ, বন্দী, বেটী, গাধী, আৰু উটো পালে।
\v 17 কিন্তু অব্ৰামৰ ভাৰ্য্যা চাৰীৰ কাৰণে, যিহোৱাই ফৰৌণ আৰু তেওঁৰ পৰিয়ালৰো মহাক্লেশ ঘটালে।
\v 18 তাতে ফৰৌণে অব্ৰামক মাতি ক’লে, তুমি মোলৈ এইটো কি কাম কৰিলা? এওঁ যে তোমাৰ ভাৰ্য্যা, তাক মোক কিয় নক’লা?
\v 19 এওঁ তোমাৰ ভনী বুলি কিয় কৈছিলা? সেই কাৰণেই মই এওঁক বিয়া কৰিবলৈ আনিছিলোঁ। এতিয়া চোৱা, তোমাৰ ভাৰ্য্যা এয়া, লৈ যোৱা।
\v 20 এই বুলি কৈ, ফৰৌণে অব্ৰামৰ বিষয়ে লোকবিলাকক আজ্ঞা দিলে; তাতে সিবিলাকে সৰ্ব্বস্বে সৈতে তেওঁক আৰু তেওঁৰ ভাৰ্য্যাকো আগ বঢ়াই থলেগৈ।
\s লোটৰ পৰা অব্ৰাম বেলেগ হোৱা।
\c 13
\p
\v 1 পাছে অব্ৰামে সৰ্ব্বস্বে সৈতে তেওঁৰ ভাৰ্য্যা আৰু লোটকো লগত লৈ, মিচৰ দেশৰ পৰা কনান দেশৰ দক্ষিণ অঞ্চললৈ গ’ল।
\v 2 অব্ৰাম পশুৰ জাক আৰু সোণ-ৰূপেৰেও অতিশয় চহকী আছিল।
\v 3 পাছে তেওঁ দক্ষিণ অঞ্চলৰ পৰা যাত্ৰী কৰি, বৈৎএলত, অৰ্থাৎ বৈৎএল আৰু অয়ৰ মাজত পূৰ্ব্বে যি ঠাইত তেওঁৰ তম্বু আছিল,
\v 4 প্ৰথমে নিৰ্ম্মাণ কৰা যজ্ঞ-বেদিৰ সেই ঠাইত উপস্থিত হ’ল; আৰু তাত অব্ৰামে যিহোৱাৰ নামেৰে প্ৰাৰ্থনা কৰিলে।
\v 5 আৰু অব্ৰামৰ লগত যোৱা যি লোট, তেওঁৰো, মেৰ, ছাগ, আৰু গৰুৰ জাক, আৰু তম্বু আছিল।
\v 6 এই নিমিত্তে সিবিলাক একে ঠাইতে থাকিবলৈ দেশে নুজুৰিলে; কিয়নো সিবিলাকৰ সম্পত্তি ইমান অধিক আছিল, যে, সিবিলাক একে লগে থাকিব নোৱাৰা হ’ল।
\v 7 অব্ৰামৰ পশু-ৰখীয়া আৰু লোটৰ পশু-ৰখীয়া উভয় মাজত বিবাদ হ’ল। আৰু সেই কালত কনানীয়া আৰু পৰিজ্জীয়াবিলাক য়েই দেশতে নিবাস কৰিছিল।
\v 8 তাতে অব্ৰামে লোটক ক’লে, মিনতি কৰিছোঁ, মোৰে তোমাৰে মাজত, আৰু মোৰ পশু-ৰখীয়া আৰু তোমাৰ পশু-ৰখীয়াৰ মাজত বিবাদ নহওঁক; কিয়নো আমি পৰস্পৰ জ্ঞাতি।
\v 9 তোমাৰ আগত জানো গোটেইখন দেশ নাই? মই বিনয় কৰিছোঁ, তুমি মোৰ পৰা বেলেগ হোৱা; যদি তুমি বাওঁহাতে যোৱা, মই সোঁহাতে যাম; নাইবা তুমি সোঁহাতে গ’লে, মই বাওঁহাতে যাম।
\v 10 তেতিয়া লোটে যৰ্দ্দন নদীৰ পাৰৰ গোটেইখন সমথললৈ চকু তুলি চাই দেখিলে, যে, চোৱৰলৈকে গোটেইখনে পানীৰ সুচল, মিচৰ দেশৰ নিচিনা, আৰু যিহোৱাৰ উদ্যানৰ সদৃশ; যিহোৱাই চদোম আৰু ঘমোৰা নগৰ বিনষ্ট কৰাৰ পূৰ্ব্বেই, এই সমথল তেনেকুৱা আছিল।
\v 11 তাতে লোটে যৰ্দ্দনৰ গোটেইখন সমথল নিজলৈ মনোনীত কৰি, পূব ফাললৈ যাত্ৰা কৰিলে; এইদৰে সিবিলাকে ইজনে সিজনৰ পৰা বেলেগ হ’ল।
\v 12 অব্ৰাম কনান দেশতে থকিল, কিন্তু লোট সেই সমথলৰ নগৰবোৰত থকিল, আৰু তেওঁৰ তম্বু লৰাই চদোমৰ ওচৰ পালেগৈ।
\v 13 সেই চদোমৰ লোকবিলাক যিহোৱাৰ দৃষ্টিত অতি দুষ্ট আৰু পাপীষ্ঠ আছিল।
\p
\v 14 অব্ৰামৰ পৰা লোট বেলেগ হৈ যোৱাৰ পাছত, যিহোৱাই অব্ৰামক ক’লে, তুমি এই যি ঠাইত আছা, এই ঠাইৰ পৰা তোমাৰ চকু তুলি, উত্তৰ, দক্ষিণ, পূব, আৰু পশ্চিমলৈ চোৱা;
\v 15 কিয়নো তুমি এই যি গোটেইখন দেশ দেখিছা, ইয়াক মি তোমাক আৰু তোমাৰ বংশকো চিৰকালৰ নিমিত্তে দিম।
\v 16 আৰু মই তোমাৰ বংশ পৃথিবীৰ ধূলিৰ নিচিনা অসংখ্য কৰিম; তাতে কোনোৱে যদি পৃথিবীৰ ধূলি গণিব পাৰে, তেন্তে তোমাৰ বংশকো গণিব পাৰিব।
\v 17 উঠা, এই দেশৰ দীঘে পথালিয়ে ফুৰা; কিয়নো ইয়াক মই তোমাকেই দিম।
\v 18 তেতিয়া অব্ৰামে তেওঁৰ তম্বু তৰি গৈ গৈ, হিব্ৰোণত থকা মম্ৰিন এলোন গছবোৰৰ ওচৰত নিবাস কৰিলে, আৰু সেই ঠাইতে তেওঁ যিহোৱাৰ উদ্দেশে এটা যজ্ঞ বেদি নিৰ্ম্মাণ কৰিলে ।
\c 14
\s অব্ৰামে মিজৰ ভতিজা পুতেক লোটক ৰক্ষা কৰা, আৰু মল্কিচেদকৰ সাক্ষাৎ হোৱা।
\p
\v 1 পাছে চিনাৰৰ অম্ৰাফল ৰজা, ইল্লাচৰৰ অৰিয়োক ৰজা, এলমৰ কদৰ্লায়োমৰ ৰজা, গোয়ীমৰ তিদিয়ল ৰজাৰ দিনত এনে হ’ল যে,
\v 2 তেওঁলোকে চদোমৰ বিৰা ৰজা ঘমোৰাৰ বিৰ্চা ৰজা, আদমাৰ চিনাব ৰজা, চবোয়ীমৰ চিমেবৰ ৰজা, আৰু বিলা অৰ্থাৎ চোৱৰৰ ৰজাৰে সৈতে ৰণ কৰিলে।
\v 3 যি চিদ্দিম উপত্যকা এতিয়া লোণসমুদ্ৰ হ’ল, সেই উপত্যকাত এওঁবিলাক সকলোৱেই গোট খাইছিল।
\v 4 এওঁবিলাকে বাৰ বছৰলৈকে কদৰ্লায়োমৰৰ অধীনে থাকি, ত্ৰয়োদশ বছৰত বিদ্ৰোহী হৈছিল।
\v 5 আৰু চতুৰ্দ্দশ বছৰত কৰ্দ্দলায়োমৰ ৰজাই নিজৰ লগৰীয়া ৰজাবিলাকে সৈতে আহি, অস্তৰোৎকৰ্ণয়িমত ৰফায়ীয়াহঁতক, হামত জজীয়াহঁতক, চাবি-কিৰিয়াথয়িমত এমীয়াহঁতক,
\v 6 আৰু নিজৰ চেয়ীৰ পৰ্ব্বতত হোৰীয়াহঁতক, অৰণ্যৰ ওচৰত থকা এলপাৰণলৈকে সকলোকে পৰাজয় কৰিলে।
\v 7 পাছে সিবিলাকে উভটি অয়িন-মিস্পাট অৰ্থাৎ কাদেচলৈ আহি, অমালেকীয়াহঁতৰ সমুদায় দেশ, আৰু হচচোন-তামৰত থকা ইমোৰীয়াহঁতকো পৰাজয় কৰিলে।
\v 8 তাতে চদোমৰ ৰজা, ঘমোৰাৰ ৰজা, অদমাৰ ৰজা, চবোয়ীমৰ ৰজা, আৰু বিলা অৰ্থাৎ চোৱৰৰ ৰজা ওলাই গৈ,
\v 9 এলমৰ কদৰ্লায়োমৰ ৰজা দয়ীমৰ তিদিয়ল ৰজা, চিনাৰৰ অম্ৰফল ৰজা, আৰু ইল্লাচৰৰ অৰিয়োক ৰজাৰ বিৰুদ্ধে চিদ্দিম উপত্যকাত বেহু পাতি যুদ্ধ কৰিলে; চাৰি জন ৰজাই সেই পাঁচ জনৰ লগত যুদ্ধ কৰিলে।
\v 10 সেই চিদ্দিম উপত্যকাত এঠামাটিৰ বহুত গাঁত আছিল; তাতে চদোমৰ ৰজা আৰু ঘমোৰাৰ ৰজা পলাই যাওঁতে তাত পৰিল; আৰু অৱশিষ্ট বিলাক পৰ্ব্বতলৈ পলাই গ’ল।
\v 11 আৰু শত্ৰূবোৰে চদোমৰ আৰু ঘমোৰাৰ সকলো সম্পত্তি আৰু খোৱা বস্তুকো লৈ প্ৰস্থান কৰিলে।
\v 12 তাৰ বাহিৰে সিহঁতে চদোম-নিবাসী অব্ৰামৰ ভতিজা পুতেক লোটক; আৰু তেওঁৰ আটাই সম্পত্তিকো লৈ গ’ল।
\p
\v 13 তেতিয়া পলাই ৰক্ষা পোৱা এজনে আহি, ইব্ৰীয়া অব্ৰামক বাৰ্ত্তা দিলে; সেই সময়ত তেওঁ ইষ্কোল আৰু আনেৰৰ ভায়েক ইমোৰীয়া মম্ৰিৰ এলোন গছবোৰৰ ওচৰত নিবাস কৰিছিল, আৰু ইবিলাক অব্ৰামৰ মিত্ৰ আছিল।
\v 14 তেতিয়া অব্ৰামে আপোনাৰ ভতিজা পুতেকক নিয়াৰ বাৰ্ত্তা শুনিলতেই, তেওঁৰ ঘৰত ওপজা তিনি শ ওঠৰ জন শিক্ষিত লোকক উলিয়াই লৈ, শত্ৰূবোৰৰ পাছে পাছে দানলৈকে খেদি গ’ল।
\v 15 পাছে ৰাতি তেওঁ আৰু তেওঁৰ বন্দীবিলাক বিভক্ত হৈ, শত্ৰূবোৰক আক্ৰমণ কৰি হৰুৱালে, আৰু দম্মেচকৰ বাওঁফালে থকা হোবালৈকে সিহঁতৰ পাছে পাছে খেদিলে।
\v 16 আৰু তেওঁ সেই সকলো সম্পত্তি, আৰু তেওঁৰ ভতিজা পুতেক লোট আৰু তেওঁৰ সম্পত্তিকো, আৰু তিৰোতা মানুহবোৰ আৰু লোকবিলাককোঁ ওভটাই আনিলে।
\p
\v 17 এইদৰে তেওঁ কদলায়োমিক আৰু তেওঁৰ লগৰীয়া ৰজাবিলাকক হৰুৱাই উভতি আহোঁতে, চদোমৰ ৰজাই তেওঁৰে হৈতে সাক্ষাত কৰিবলৈ, চাবি উপত্যকা অৰ্থাৎ ৰজাৰ উপত্যকালৈকে উলাই গ’ল।
\v 18 আৰু চালোমৰ ৰজা মল্কীচেদকে পিঠা আৰু দ্ৰাক্ষাৰস আনিলে; তেওঁ সৰ্ব্বোপৰি ঈশ্বৰৰ পুৰোহিত।
\v 19 তেওঁ অব্ৰামক আশীৰ্বাদ কৰি ক’লে, স্বৰ্গ আৰু পৃথিৱীৰ অধিকাৰী সৰ্ব্বোপৰি ঈশ্বৰৰ পৰা অব্ৰাম আশীৰ্ব্বাদপ্ৰাপ্ত হওক;
\v 20 আৰু তোমাৰ শত্ৰূবোৰক তোমাৰ হাতত সমৰ্পণ কৰা সৰ্ব্বোপৰি ঈশ্বৰো ধন্য হওক। তেতিয়া অব্ৰামে সকলো বস্তুৰ দহ ভাগৰ এভাগ তেওঁক দিলে।
\v 21 পাছে চদোমৰ ৰজাই আব্ৰামক ক’লে, তুমি মানুহবিলাক মোক দিয়া, সম্পত্তিবোৰ হ’লে তুমি লোৱা।
\v 22 তাতে অব্ৰামে চদোমৰ ৰজাক ক’লে, মই স্বৰ্গ আৰু পৃথিৱীৰ অধিকাৰী সৰ্ব্বোপৰি ঈশ্বৰ যিহোৱাৰ নামেৰে হাত দাঙি কৈছোঁ,
\v 23 মই তোমাৰ একোকে, এনে কি, এগছ সূতা, বা জোতাৰ জৰীকো নলওঁ; নহ’লে তুমি ক’বা মইহে অব্ৰামক চহকী কৰিলোঁ।
\v 24 কেৱল মোৰ ডেকাবিলাকে যি খালে খালেই, আৰু মোৰ লগত যোৱা যি আনেৰ, ইষ্কোল, মম্ৰি, ইবিলাকে হ’লে নিজৰ ভাগ লওক।
\s অব্ৰামে সৈতে ঈশ্বৰে কৰা নিয়ম।
\c 15
\p
\v 1 এইবোৰ ঘটনাৰ পাছত, দৰ্শনত অব্ৰামলৈ যিহোৱাৰ বাক্য আহিল, বোলে, ‘হে, অব্ৰাম, ভয় নকৰিবা; মইয়েই তোমাৰ ঢাল আৰু মহা পুৰস্কাৰস্বৰূপ হৈছোঁ।’
\v 2 তাতে অব্ৰামে ক’লে, হে প্ৰভু যিহোৱা; মই অপুত্ৰক হৈ ফুৰিছোঁ, আৰু দম্মেচকীয়া ইলীয়েজৰহে মোৰ ঘৰৰ উত্তৰাধিকাৰী হৈছে, এনে স্থলত তুমি মোক কি দিবা?
\v 3 পাছে অব্ৰামে আকৌ ক’লে, দেখা, তুমি মোক সন্তান নিদিলা; তাতে চোৱা, মোৰ ঘৰত ওপজা এজনহে মোৰ উত্তৰাধিকাৰী হ’ব।
\v 4 তেতিয়া দেখা, যিহোৱাৰ বাক্য তেওঁলৈ আহিল, বোলে, সি তোমাৰ উত্তৰাধিকাৰী নহ’ব। কিন্তু তোমাৰ ঔৰসত জন্মা জনহে তোমাৰ উত্তৰাধিকাৰী হ’ব।
\v 5 পাছে তেওঁ অব্ৰামক বাহিৰলৈ নি ক’লে, তুমি আকাশলৈ চোৱা; যদি তৰাবোৰ গণিব পাৰা, তেন্তে গণা; তেওঁ আকৌ অব্ৰামক ক’লে, এইদৰে তোমাৰ বংশও হ’ব।
\v 6 তেতিয়া তেওঁ যিহোৱাত বিশ্বাস কৰিলত, যিহোৱাই তাকেই তেওঁৰ পক্ষে ধাৰ্ম্মিকতা বুলি গণনা কৰিলে।
\v 7 পাছে যিহোৱাই তেওঁক ক’লে, যি জনাই তোমাৰ অধিকাৰৰ অৰ্থে এই দেশ দিবলৈ, কলদীয়াহঁতৰ উৰ নগৰৰ পৰা তোমাক উলিয়াই আনিলে, সেই যিহোৱা ময়েই।
\v 8 তেতিয়া তেওঁ ক’লে, হে প্ৰভু যিহোৱা, মই যে ইয়াৰ অধিকাৰী হ’ম,তাক কিহৰ দ্বাৰাই জানিম?
\v 9 তাতে যিহোৱাই তেওঁক ক’লে, তুমি এজনী তিনি বছৰীয়া চেঁউৰী গৰু, এজনী তিনি বছৰীয়া ছাগলী, এটা তিনিবছৰীয়া মতা মেৰ ছাগ, এটা কপৌ, আৰু এটা পাৰ পোৱালি মোলৈ আনা।
\v 10 তেতিয়া তেওঁ সেই সকলোকে আনি সেইবোৰক দুফাল দুফালকৈ কাটি, ইফালৰ আগত সিফাল থলে; কিন্তু চৰাইবোৰ হ’লে, দুফাল দুফাল নকৰিলে।
\v 11 পাছে হিংসুক পক্ষীবোৰ সেই মৰা পশুবোৰৰ ওপৰত পৰিলত, অব্ৰামে সেইবোৰক খেদাই দিলে।
\p
\v 12 পাছে বেলি মাৰ যোৱা সময়ত, অব্ৰামৰ দুৰ্ঘোৰ টোপনি আহিল; আৰু দেখা, ত্ৰাসত আৰু মহা অন্ধকাৰত তেওঁ মগ্ন হ’ল।
\v 13 তেতিয়া তেওঁ অব্ৰামক ক’লে, তোমাৰ সন্তানবিলাকে যে পৰদেশত প্ৰবাসী হৈ থাকি সিহঁতৰ বন্দীকাম কৰিব, আৰু সিহঁতে চাৰি শ বছৰলৈকে সিবিলাকক নিকাৰ ভুঞ্জাব, ইয়াক নিশ্চয়ে জানিবা।
\v 14 কিন্তু সিবিলাকে যি জাতিৰ বন্দীকাম কৰিব, মই সেই জাতিৰেই সোধ-বিচাৰ কৰিম। পাছে সিবিলাক অধিক সম্পত্তিৰে সৈতে বাহিৰ হ’ব।
\v 15 কিন্তু তুমি শান্তিৰে তোমাৰ ওপৰ-পিতৃসকলৰ ওচৰলৈ যাবা; অতি বৃদ্ধ অৱস্থাত তোমাক মৈদাম দিয়া হ’ব।
\v 16 পাছে চতুৰ্থ পুৰুষত সিবিলাকে এই দেশলৈ উলটি আহিব; কিয়নো ইমোৰীয়াহঁতৰ অপৰাধ এতিয়ালৈকে সম্পূৰ্ণ নৌ হয়।
\v 17 পাছে বেলি মাৰ গৈ আন্ধাৰ হ’লত, দেখা, ধোঁৱাময় চুলা আৰু জ্বলি থকা আৰিয়া ওলাই, সেই দুডোখৰীয়া শাৰীৰ মাজেদি চলি গ’ল।
\v 18 সেই দিনাই যিহোৱাই অব্ৰামে সৈতে এটি নিয়ম স্থিৰ কৰি ক’লে, মিচৰ জুৰীৰ পৰা ফৰাৎ মহানদীলৈকে এই দেশ
\v 19 অৰ্থাৎ কেনীয়া, কনিজ্জীয়া, কদমোনীয়া,
\v 20 হিত্তীয়া, পৰিজ্জীয়া, ৰফায়ীয়া,
\v 21 ইমোৰীয়া, কনানীয়া, গিৰ্গাচীয়া, আৰু যিবূচীয়াহঁতৰ দেশ মই তোমাৰ বংশক দিম।
\c 16
\s ইশ্মায়েলৰ জন্ম।
\p
\v 1 অব্ৰামৰ ভাৰ্য্যা চাৰীয়ে তেওঁলৈ সন্তান প্ৰসৱ কৰা নাছিল; আৰু হাগাৰ নামেৰে চাৰীৰ এজনী মিচৰীয়া বেটি আছিল।
\v 2 তাতে চাৰীয়ে অব্ৰামক ক’লে, দেখা, সন্তান প্ৰসৱ নকৰিব নিমিত্তে যিহোৱাই মোক বন্ধ্যা কৰিলে; মই মিনতি কৰোঁ, তুমি মোৰ বেটীত গমন কৰা; তাতে কিজানি মই তাইৰ পৰা সন্তান পাম। তেতিয়া অব্ৰাম চাৰীৰ কথাত মান্তি হ’ল।
\v 3 তাতে, অব্ৰামে কনান দেশত নিৰ্বাস কৰাৰ দহ বছৰৰ মুৰত, অব্ৰামৰ ভাৰ্য্যা চৰীয়ে তেওঁৰ বেটী মিচৰীয়া হাগাৰক নি, তেওঁৰ স্বামী অব্ৰামৰ তিৰোতা কৰি দিলে।
\v 4 পাছে অব্ৰামে হাগাৰত গমন কৰিলত, তাই গৰ্ভৱতী হ’ল; তাতে তাই নিজকে গৰ্ভৱতী হোৱা জানি, তাইৰ গৰাকিয়ণীক তাইৰ আগত নীহ যেন দেখিলে।
\v 5 তেতিয়া চাৰীয়ে অব্ৰামক ক’লে, মোলৈ কৰা এই অন্যায়ৰ নিমিত্তে তুমি দায়ী; ময়েই মোৰ বেটীক তোমাৰ বুকুত দিলোঁ; কিন্তু এতিয়া তাই নিজকে গৰ্ভৱতী হোৱা জানি মোকেই হেয়জ্ঞান কৰিছে; যিহোৱা মোৰ আৰু তোমাৰ সোধ-বিচাৰ কৰোক।
\v 6 তাতে অব্ৰামে চাৰীক ক’লে, দেখা, তোমাৰ বেটী তোমাৰ হাততেই; এতেকে যিহকে ভাল দেখা তাইলৈ তাকে কৰা। তেতিয়া চাৰীয়ে হাগাৰক দুখ দিবলৈ ধৰিলত, তাই তেওঁৰ পৰা পলাই গ’ল।
\p
\v 7 পাছে যিহোৱাৰ দূতে অৰণ্যৰ মাজত এটা জলৰ ভুমুকৰ ওচৰত, অৰ্থাৎ চূৰৰ বাটত থকা ভুমুকৰ ওচৰত,
\v 8 তাইক পাই ক’লে, হেৰা চাৰীৰ বেটী হাগাৰ, তুমি ক’ৰ পৰা আহিছা? আৰু ক’লৈ নো যোৱা? তাতে তাই ক’লে, মই মোৰ গৰাকিয়নী চাৰীৰ ওচৰৰ পৰা পলাই আহিছোঁ।
\v 9 তেতিয়া যিহোৱাৰ দূতে তাইক ক’লে, তুমি তোমাৰ গৰাকিয়নীৰ ওচৰলৈ উভটি গৈ, তেওঁৰ বশীভূত হোৱা।
\v 10 যিহোৱাৰ দূতে তাইক আৰু ক’লে, মই তোমাৰ বংশ ইমান অধিককৈ বৃদ্ধি কৰিম, যে, বাহুল্যৰ গুণে তাক গণিবই নোৱাৰা হ’ব।
\v 11 যিহোৱাৰ দূতে আকৌ তাইক ক’লে, দেখা, তুমি গৰ্ভৱতী হৈছা, আৰু এটি পুত্ৰ প্ৰসৱ কৰিবা; তুমি তাৰ নাম ইশ্মায়েল ৰাখিবা; কিয়নো যিহোৱাই তোমাৰ দূঃখৰ কথা শুনিলে।
\v 12 সি মানুহৰ মাজত বনৰীয়া গাধৰ দৰে হ’ব। তাৰ হাত সকলো মানুহৰ বিৰুদ্ধ, আৰু সকলো মানুহৰ হাত তাৰ বিৰুদ্ধ হ’ব; আৰু সি আপোনাৰ আটাই ভাইবিলাকৰ সন্মুখত বসতি কৰিব।
\v 13 তেতিয়া তাই আপোনাকে কথা কোৱা যিহোৱাৰ নাম, তুমি দেখোঁতা ঈশ্বৰ ৰাখিলে; কিয়নো তাই ক’লে, যিহোৱাক দেখাৰ পাছে, মই ইয়াত দেখি আছোঁ নহয় নে?
\v 14 এই হেতুকে সেই নাদৰ নাম বেৰ-লহয়-ৰোৱী [দৰ্শন পাই জীয়াই থকাৰ নাদ] হ’ল; চোৱা, সেয়ে কাদেচৱে আৰু বাৰদৰে মাজত আছে।
\p
\v 15 পাছে হাগাৰে অব্ৰামলৈ এটি পুত্ৰ প্ৰসৱ কৰিলত, অব্ৰামে হাগাৰৰ পৰা জন্মা আপোনাৰ সেই পুত্ৰৰ নাম ইশ্মায়েল থলে।
\v 16 হাগাৰে অব্ৰামলৈ ইশ্মায়েলক প্ৰসৱ কৰা সময়ত, অব্ৰামৰ বয়স ছয়াশী বছৰ আছিল।
\c 17
\s চুন্নৎ কৰা বিধি স্থাপন।
\p
\v 1 অব্ৰামৰ বয়স নিৰানব্বই বছৰ হ’লত, যিহোৱাই অব্ৰামক দৰ্শন দি ক’লে, মই সৰ্ব্বশক্তিমান ঈশ্বৰ; মোৰ আগত চলাচল কৰি সিদ্ধ হোৱা।
\v 2 আৰু মই মোৰে তোমাৰে মাজত মোৰ নিয়ম স্থিৰ কৰি, তোমাৰ বংশ অতিশয় ৰূপে বৃদ্ধি কৰিম।
\v 3 তেতিয়া অব্ৰাম উবুৰি হৈ পৰিলত, ঈশ্বৰে তেওঁৰে সৈতে কথা হৈ ক’লে,
\v 4 দেখা, ময়েই তোমাৰে সৈতে মোৰ নিয়ম স্থিৰ কৰিছোঁ; তাতে তুমি জাতিসমূহৰ আদিপিতৃ হ’বা।
\v 5 তোমাৰ নাম অব্ৰাম বুলি আৰু মতা নহ’ব; কিন্তু তোমাৰ নাম অব্ৰাহামহে হ’ব; কিয়নো মই তোমাক জাতিসমুহৰ আদিপিতৃ কৰিলোঁ।
\v 6 আৰু মই তোমাক অতিশয়ৰূপে বহুবংশ কৰি, তোমাৰ পৰা অনেক জাতি কৰিম; আৰু ৰজাবিলাকো তোমাৰ পৰাই উৎপন্ন হ’ব।
\v 7 মই তোমাৰ আৰু তোমাৰ ভাবী-বংশৰো ঈশ্বৰ হ’বৰ নিমিত্তে, পুৰুষানুক্ৰমে সদাকালৰ এক নিয়ম হ’বলৈ, মোৰে আৰু তোমাৰে ও তোমাৰ ভাবী-বংশৰে মাজত মোৰ নিয়ম স্থিৰ কৰিম।
\v 8 আৰু তুমি প্ৰবাস কৰা এই দেশ, এই সমুদায় কনান দেশ মই তোমাক আৰু তোমাৰ ভাবী-বংশকো সদাকালৰ অধিকাৰৰ অৰ্থে দিম; আৰু মই সিবিলাকৰো ঈশ্বৰ হ’ম।
\p
\v 9 আব্ৰাহামে আকৌ ক’লে, তুমি হ’লে, মোৰ নিয়মটি পালন কৰিব লাগে; তুমি আৰু তোমাৰ ভাবী-বংশয়ো পুৰুষানুক্ৰেমে তাক পালন কৰিব লাগে।
\v 10 আৰু মোৰে তোমালোকৰে ও তোমাৰ ভাবী-বংশৰে মাজত স্থাপিত মোৰ যি নিয়ম পালন কৰিব লাগে, সেই নিয়ম এই, তোমালোকৰ প্ৰত্যেক পুৰুষৰ চুন্নৎ হ’ব লাগিব।
\v 11 তোমালোকে নিজ নিজ লিঙ্গাগ্ৰ-চৰ্ম্ম ছেদন কৰিবা; সেয়েই মোৰে আৰু তোমালোকৰে মাজত স্থাপিত নিয়টিৰ চিন হ’ব।
\v 12 পুৰুষানুক্ৰমে তোমালোকৰ পুত্ৰ-সন্তানৰ জন্মৰ আঠ দিনৰ দিনা চুন্নৎ হ’ব লাগে; ঘৰত ওপজা বা কোনো পৰজাতিৰ পৰা ধনে-কিনা, তোমাৰ বংশৰ নোহোৱা এনে তোমাৰ বন্দীৰো চুন্নৎ হ’ব লাগে।
\v 13 তোমাৰ ঘৰত ওপজা আৰু তোমাৰ ধনে-কিনা লোকৰ চুন্নৎ হ’বই লাগে; এইদৰে মোৰ নিয়মটি তোমালোকৰ মাংসত চিৰকালৰ নিয়ম হ’ব।
\v 14 কিন্তু যাৰ লিঙ্গগ্ৰ-চৰ্ম্ম ছেদন কৰা নহয়, এনে চুন্নৎ নোহোৱা পুৰুষক নিজ লোকৰ মাজৰ পৰা উচ্ছন্ন কৰা হ’ব; সি মোৰ নিয়ম লঙ্ঘন কৰিলে।
\p
\v 15 পাছে ঈশ্বৰে অব্ৰাহামক ক’লে, তোমাৰ ভাৰ্য্যা চাৰীৰ বিষয়ে হ’লে, তেওঁক চাৰী বুলি আৰু নেমাতিবা; কিন্তু তেওঁৰ নাম চাৰা [ৰাণী] হ’ব।
\v 16 মই তেওঁক আশীৰ্ব্বাদ কৰিম, আৰু তেওঁৰ পৰা তোমাক এটি পুত্ৰও দিম; এনে কি, মই তেওঁক আশীৰ্ব্বাদ দিয়াত, তেওঁ অনেক জাতিৰ আদিমাতৃ হ’ব; আৰু নানা দেশৰ ৰজাবিলাকো তেওঁৰ পৰাই উৎপন্ন হ’ব।
\v 17 তেতিয়া অব্ৰাহামে উবুৰি হৈ পৰি, হাঁহি মনতে ক’লে, এশ বছৰীয়া পুৰুষৰ সন্তান হ’ব নে? আৰু নব্বই বছৰীয়া চাৰাই প্ৰসৱ কৰিব নে?
\v 18 পাছে অব্ৰাহামে ঈশ্বৰক ক’লে, তোমাৰ আগত ইশ্মায়েল জীয়াই থকিলেই মোৰ বৰ সন্তোষ।
\v 19 তাতে ঈশ্বৰে ক’লে, নহয়, তোমাৰ ভাৰ্য্যা চাৰাই তোমালৈ এটি পুত্ৰ প্ৰসৱ কৰিব, আৰু তুমি তাৰ নাম ইচহাক [হাস্য] ৰাখিবা; তাৰ ভাবী-বংশৰ নিমিত্তে চিৰকালৰ নিয়ম হ’বলৈ, মই তাৰে সৈতে মোৰ নিয়মটি স্থিৰ কৰিম।
\v 20 আৰু ইশ্মায়েলৰ বিষয়ে হ’লে, মই তোমাৰ কথা শুনিলোঁ; দেখা মই তাক আশীৰ্ব্বাদ কৰিলোঁ; তাকো বহুবংশ কৰিম, আৰু তাৰ সন্তান-সন্ততি অতিশয়ৰূপে বৃদ্ধি কৰিম; তাৰ ঔৰসত বাৰ জন অধিপতি জন্মিব, আৰু তাৰ পৰাই মই এক মহাজাতি উৎপন্ন কৰিম।
\v 21 কিন্তু অহা বছৰৰ এই সময়তে চাৰাই তোমালৈ যাক প্ৰসৱ কৰিব, সেই ইচহাকে সৈতেহে মই মোৰ নিয়মটি স্থিৰ কৰিম।
\v 22 এইদৰে ঈশ্বৰে অব্ৰাহামে সৈতে কথা-বাৰ্ত্তা হৈ অঁতাই, তেওঁৰ ওচৰৰ পৰা ওপৰলৈ গ’ল।
\v 23 পাছে অব্ৰাহামে আপোনাৰ পুতেক ইশ্মায়েলক, আৰু আপোনাৰ ঘৰত ওপজা আৰু আপোনাৰ ধনে-কিনা সকলোকে অৰ্থাৎ অব্ৰাহামৰ ঘৰত যিমান পুৰুষ আছিল, সেই আটাইকে নি, ঈশ্বৰে তেওঁক আজ্ঞা দিয়াৰ দৰে, সেই দিনাই সকলোৰে লিঙ্গাগ্ৰ-চৰ্ম্ম ছেদন কৰিলে।
\v 24 অব্ৰাহামে নিজ লিঙ্গাগ্ৰ-চৰ্ম্ম ছেদন কৰা সময়ত, তেওঁৰ বয়স নিৰানব্বই বছৰ আছিল।
\v 25 আৰু লিঙ্গাগ্ৰ-চৰ্ম্ম ছেদন কৰা সময়ত, তেওঁৰ পুত্ৰ ইশ্মায়েলৰ বয়স তেৰ বছৰ আছিল।
\v 26 সেই একে দিনাই অব্ৰাহাম আৰু তেওঁৰ পুত্ৰ ইশ্মায়েল, এই দুয়োৰো চুন্নৎ কৰা হ’ল।
\v 27 আৰু ঘৰত ওপজা, বা কোনো পৰজাতিৰ পৰা ধনে-কিনা তেওঁৰ ঘৰৰ সকলো পুৰুষৰে তেওঁৰ লগত চুন্নৎ কৰা হ’ল।
\c 18
\s ইচহাকৰ জন্মৰ বিষয়ে ঈশ্বৰৰ প্ৰতিজ্ঞা। চদোমৰ কাৰণে অব্ৰাহামৰ প্ৰাৰ্থনা।
\p
\v 1 তাৰ পাছত যিহোৱাই মম্ৰিৰ এলোন গছবোৰৰ ওচৰত অব্ৰাহামক দৰ্শন দিলে। তেওঁ দিনৰ ৰদৰ তাপৰ সময়ত, নিজ তম্বু ঘৰৰ দুৱাৰ মুখত বহি আছিল;
\v 2 এনেতে তেওঁ মুৰ দাঙি চাই, তেওঁৰ সন্মুখত তিনি জন পুৰুষক থিয় হৈ থকা দেখিলে; দেখামাত্ৰে তেওঁলোকে সৈতে সাক্ষাৎ কৰিবলৈ, তেওঁ তম্বু ঘৰৰ দুৱাৰ মুখৰ পৰা লৰি গৈ, মাটিত পৰি প্ৰণিপাত কৰি
\v 3 ক’লে, হে মোৰ প্ৰভু, বিনয় কৰোঁ, যদি মই আপোনাৰ দৃষ্টিত অনুগ্ৰহ প্ৰাপ্ত হৈছোঁ, তেন্তে আপোনাৰ এই দাসৰ ওচৰৰ পৰা আগ নেবাঢ়িব।
\v 4 বিনয় কৰোঁ, অলপ পানী আনি দিওঁ; আপোনালোকে ভৰি ধুই গছজোপাৰ তলতে বিশ্ৰাম কৰোক।
\v 5 আৰু মই অলপমান আহাৰো আনি দিওঁ; তাৰে আপোনালোকৰ প্ৰাণ জুৰাওক, পাছে যাবগৈ; কিয়নো ইয়াৰ নিমিত্তেই আপোনালোকৰ দাসৰ ওচৰলৈ আপোনালোক আহিল। তাতে তেওঁলোকে ক’লে, বাৰু, তুমি কোৱাৰ দৰেই কৰা।
\v 6 তেতিয়া অব্ৰাহামে বেগাই তম্বু-ঘৰলৈ চাৰাৰ ওচৰলৈ গৈ ক’লে, তুমি বেগতে তিনি চেয়া জোখৰ উত্তম মিহি আটা লৈ খচি, কেইটামান পিঠা যুগুত কৰা।
\v 7 পাছে অব্ৰাহামে জাকলৈ লৰি গৈ, এটি উত্তম আৰু কোমল দামুৰি আনি এটা বন্দীক দিলে; তাতে সি গৈ বেগাই তাক ৰান্ধিলে।
\v 8 তেতিয়া তেওঁ দধি; দুগ্ধ, আৰু দামুৰিৰ ৰন্ধা মঙহ নি, তেওঁলোকৰ আগত দিলে; আৰু তেওঁলোকে ভোজন কৰোঁতে, নিজে তেওঁলোকৰ ওচৰত গছজোপাৰ তলতে থিয় হৈ থকিল।
\p
\v 9 পাছে তেওঁলোকে তেওঁক সুধিলে, তোমাৰ ভাৰ্য্যা চাৰা ক’ত আছে? তেওঁ ক’লে, চাওক, তম্বু-ঘৰতে আছে।
\v 10 তেতিয়া তেওঁলোকৰ এজনে ক’লে, অহা বছৰৰ এই সময়ত, মই অৱশ্যে তোমাৰ ওচৰলৈ আকৌ আহিম; তাতে দেখা, সেই কালত তোমাৰ ভাৰ্য্যা চাৰাৰ এটি পুত্ৰ হ’ব; এই কথা তেওঁৰ পাছ ফালে থকা তম্বু-ঘৰৰ দুৱাৰ-মুখত থাকি চাৰাই শুনিলে।
\v 11 সেই সময়ত অব্ৰাহাম আৰু চাৰা বুঢ়া, আৰু অতিশয় বৃদ্ধ আছিল; আৰু চাৰাৰ স্ত্ৰী-আচাৰো লুপ্ত হৈছিল।
\v 12 এই হেতুকে চাৰাই আপোনাৰ মনতে হাঁহি ক’লে, মোৰ এই জীৰ্ণাৱস্থাত মোৰ এনে আনন্দ হ’ব নে? আৰু মোৰ প্ৰভুও বৃদ্ধ।
\v 13 তেতিয়া যিহোৱাই অব্ৰাহামক ক’লে, মই বুঢ়ীয়ে সচাঁকৈয়ে পুত্ৰ প্ৰসৱ কৰিম নে? এই বুলি কৈ চাৰাই কিয় হাঁহিলে?
\v 14 যিহোৱাৰ জানো কোনো কথা দুঃসাধ্য আছে? অহা বছৰৰ এই সময়ত মই তোমাৰ ওচৰলৈ আকৌ আহিম, আৰু চাৰাৰ এটি পুত্ৰ হ’ব।
\v 15 তাতে চাৰাই আসৈ কৰি ক’লে, মই হঁহা নাই; কিয়নো তেওঁ ভয় কৰিছিল। কিন্তু যিহোৱাই ক’লে, নহয়, তুমি হাঁহিলা।
\p
\v 16 পাছে সেই পুৰুষ কেইজনাই তাৰ পৰা উঠি চদোমৰ ফালেলৈ মুখ কৰি গ’লত, অব্ৰাহামে তেওঁলোকক আগ বঢ়াই থবলৈ, তেওঁলোকৰ লগে লগে গ’ল।
\v 17 তাতে যিহোৱাই ক’লে, মই যি কৰিম, তাক অব্ৰাহামৰ পৰা লুকুৱাই ৰাখিম নে?
\v 18 কাৰণ অব্ৰাহামৰ পৰা স্বৰূপেই এক মহান আৰু পৰাক্ৰমী জাতি হ’ব। আৰু তেওঁতেই পৃথিৱীৰ সমুদায় জাতি আশীৰ্ব্বাদ প্ৰাপ্ত হ’ব।
\v 19 কিয়নো যিহোৱাই অব্ৰাহামৰ বিষয়ে কোৱা কথা তেওঁলৈ সিদ্ধ কৰিবৰ নিমিত্তে, তেওঁৰ ভাবী-সন্তান আৰু পৰিয়ালবিলাকে ধাৰ্ম্মিক আৰু ন্যায় আচৰণ কৰি যিহোৱাৰ পথত চলিবলৈ, তেওঁ যেন সিবিলাকক আজ্ঞা দিব, এই নিমিত্তে মই তেওঁক মনোনীত কৰিছোঁ।
\v 20 পাছে যিহোৱাই ক’লে, চদোম আৰু ঘমোৰাবিষয়ক চিঞঁৰ অতি বৰ, আৰু সিহঁতৰ পাপ অতিশয় গুৰুতৰ;
\v 21 এই কাৰণে মোৰ কাণত পৰা তাৰ চিঞঁৰৰ দৰে, সিহঁতে সকলোভাৱে কৰিছে নে নাই, তাক চাবলৈ মই নামি যাওঁ; যদি নহয়, তেন্তে জানিম।
\p
\v 22 তেতিয়া সেই পুৰুষ কেইজনাই তাৰ পৰা মুখ ঘুৰাই চদোমৰ ফাললৈ গ’ল; কিন্তু অব্ৰাহাম তেতিয়াও যিহোৱাৰ সন্মুখত থিয় হৈ আছিল।
\v 23 পাছে অব্ৰাহামে ওচৰ চাপি গৈ সুধিলে, আপুনি দুষ্টৰ লগত ধাৰ্ম্মিককো সংহাৰ কৰিব নে?
\v 24 সেই নগৰৰ মাজত কিজানি পঞ্চাশ জন ধাৰ্ম্মিক লোক আছে; পাছে তাত থকা সেই পঞ্চাশ জন ধাৰ্ম্মিকৰ নিমিত্তে সেই ঠাইলৈ ক্ষমা নিদি, আপুনি তাক সংহাৰ কৰিব নে?
\v 25 দুষ্টৰ লগত ধাৰ্ম্মিকৰ প্ৰাণ লোৱা এনে কৰ্ম্ম আপোনাৰ পৰা দূৰ হওক; ধাৰ্ম্মিক লোককে দুষ্টৰ সমান কৰাও আপোনাৰ পৰা দূৰ হওক; সমুদায় পৃথিৱীৰ বিচাৰকৰ্ত্তা জনাই জানো ন্যায়-বিচাৰ নকৰিব?
\v 26 তাতে যিহোৱাই ক’লে, মই যদি চদোমত নগৰৰ ভিতৰত পঞ্চাশ জন ধাৰ্ম্মিক পাওঁ, তেন্তে সিবিলাকৰ কাৰণেই মই সেই গোটেইখন ঠাইলৈ ক্ষমা দিম।
\v 27 অব্ৰাহামে উত্তৰ কৰি ক’লে, চাওক, ধুলি আৰু ছাই মাথোন যি মই, ময়ে প্ৰভুৰ আগত কথা ক’বলৈ সাহ কৰিছোঁ;
\v 28 কিজানি পঞ্চাশ জনৰ পাঁচ জন কম হ’ব; পাছে আপুনি সেই পাঁচ জনৰ নিমিত্তেই গোটেই খন নগৰকে বিনষ্ট কৰিব নে? তাতে তেওঁ ক’লে, মই তাত পঞ্চল্লিশ জন পালেও তাক বিনষ্ট নকৰোঁ।
\v 29 তথাপি তেওঁ আকৌ তেওঁক ক’লে, কিজানি তাত চল্লিশহে পোৱা যায়; তেওঁ ক’লে, মই চল্লিশৰ নিমিত্তেও নকৰোঁ।
\v 30 তাতে তেওঁ ক’লে, বিনয় কৰোঁ, প্ৰভুৱে ক্ৰোধ নকৰক, মই আৰু কওঁ কিজানি তাত ত্ৰিশহে পোৱা যায়। মই যদি তাত ত্ৰিশকে পাওঁ, তথাপি নকৰোঁ
\v 31 পাছে তেওঁ ক’লে, চাওক, মই প্ৰভুৰ আগত আকৌ কথা ক’বলৈ সাহ কৰিছোঁ; কিজানি তাত বিশ জন পোৱা যায়। বিশ জনৰ নিমিত্তেও মই বিনষ্ট নকৰোঁ।
\v 32 আকৌ তেওঁ ক’লে, প্ৰভুৱে ক্ৰোধ নকৰক; মই কেৱল আৰু এবাৰহে মাথেন কওঁ; কিজানি তাত দহ জনহে পোৱা যায়। তাতে তেওঁ ক’লে, মই দহ জনৰ নিমিত্তেও বিনষ্ট নকৰোঁ।
\v 33 পাছে যিহোৱাই অব্ৰাহামে সৈতে কথোপকথন কৰি অঁতাই, নিজ বাটেদি গুচি গ’ল, আৰু অব্ৰাহামো নিজ ঠাইলৈ উভটি আহিল।
\c 19
\s চদোমৰ বিনাশ। মোৱাব আৰু অম্মোনৰ উৎপত্তি।
\p
\v 1 পাছে গধূলি পৰত সেই দুজন দূত চদোম নগৰ পালেগৈ; তেতিয়া লোট নগৰৰ দুৱাৰ-মুখত বহি আছিল, তাতে লোটে দেখা পাই, তেওঁলোকে সৈতে সাক্ষাৎ কৰিবলৈ উঠি গ’ল; আৰু মাটিত মুখ লগাই প্ৰণিপাত কৰি ক’লে,
\v 2 হে মোৰ প্ৰভুসকল, বিনয় কৰোঁ, আপোনালোকৰ এই দাসৰ ঘৰতে সোমাই আজি ৰাতি থাকক, আৰু ভৰিও ধোৱক; পাছে ৰাতিপুৱা উঠি নিজ বাটেদি গুচি যাব। তাতে তেওঁলোকে ক’লে, নহয়, আমি ৰাতি চকতেই থকিমহঁক।
\v 3 পাছে লোটে বৰকৈ ধৰিলত, তেওঁলোকে তেওঁৰ আলহী হ’বলৈ, বাট এৰি তেওঁৰ ঘৰত সোমাল; তেতিয়া তেওঁ তেওঁলোকৰ নিমিত্তে খমিৰ নিদিয়া পিঠা যুগুত কৰি, এসাঁজ খাবলৈ দিলত, তেওঁলোকে খালে।
\v 4 কিন্তু তেওঁলোক শয়ন কৰাৰ পূৰ্ব্বেই, নগৰৰ পুৰুষবিলাক অৰ্থাৎ চদোমৰ ল’ৰা-বুঢ়া আদি সকলো লোকবিলাক চাৰিওফালৰ পৰা আহি, তেওঁৰ ঘৰ বেৰি ধৰিলেহি।
\v 5 আৰু সিহঁতে লোটক মাতি ক’লে, আজি ৰাতি যি কেইজন পুৰুষ তোমাৰ ইয়াত সোমাল, সিহঁত ক’ত আছে? সিহঁতক আমাৰ ওচৰলৈ উলিয়াই আনা, সিহঁতৰ পৰিচয় লওঁ।
\v 6 তেতিয়া লোটে দুৱাৰেদি ওলাই সিহঁতৰ ওচৰলৈ গৈ, নিজৰ পাছতে দুৱাৰ জপাই ক’লে,
\v 7 হে ভাইসকল, মই বিনয় কৰিছোঁ, এনে কুব্যৱহাৰ নকৰিবা;
\v 8 দেখা, পুৰুষে স্পৰ্শ নকৰা মোৰ দুজনী জী আছে, সিহঁতকে তোমালোকৰ ওচৰলৈ উলিয়াই আনো; তোমালোকে যাকে কৰিবলৈ ভাল দেখা তাকে সিহঁতলৈ কৰা; কিন্তু সেই পুৰুষবিলাকক একো নকৰিবা; কিয়নো ইয়াৰ নিমিত্তেই তেওঁলোকে মোৰ ঘৰৰ ছাত আশ্ৰয় লৈছে।
\v 9 তেতিয়া সিহঁতে ক’লে, তেহেলৈকে যা। সিহঁতে আকৌ ক’লে, এইটো মানুহ প্ৰবাসী হ’বলৈ আহি, এতিয়া সোধাৰু হ’ব খুজিছে; সিহঁততকৈ আমি তোৰহে এতিয়া বেয়া কৰিম। তাতে সিহঁতে লোটক বৰকৈ ঠেলা মাৰি দি দুৱাৰ ভাঙিবলৈ চাপি গ’ল।
\v 10 তেতিয়া সেই দুজন পুৰুষে হাত মেলি, লোটক ঘৰৰ ভিতৰলৈ নিজৰ ওচৰলৈ টানি নি, দুৱাৰ বন্ধ কৰিলে;
\v 11 আৰু ঘৰৰ দুৱাৰ-মুখত থকা সৰু বৰ সকলো মানুহকে কণা কৰিল; তাতে সিহঁতে দুৱাৰ বিচাৰি বিচাৰি হাইৰাণ হ’ল।
\p
\v 12 পাছে সেই পুৰুষ দুজনে লোটক ক’লে, এই ঠাইত তোমাৰ আৰু কোনোবা আছে নে? জোঁৱাই, পো, জী, আদি কৰি তোমাৰ যি যি লোক এই নগৰত আছে, সেই সকলোকে এই ঠাইৰ পৰা উলিওৱা;
\v 13 কিয়নো আমি এই ঠাই বিনষ্ট কৰিম; কাৰণ যিহোৱাৰ সাক্ষাতে ইহঁতৰ বিষয়ে চিঞঁৰ বৰকৈ উঠিছে; এই নিমিত্তে ইয়াক বিনষ্ট কৰিবলৈ যিহোৱাই আমাক পঠাইছে।
\v 14 তেতিয়া লোটে বাহিৰলৈ গৈ, তেওঁৰ জীয়েকহঁতক বিয়া কৰি নিয়া জোঁৱায়েকবিলাকক ক’লে, উঠা, এই ঠাইৰ পৰা ওলোৱা; কিয়নো যিহোৱাই এই নগৰ বিনষ্ট কৰিব। কিন্তু জোঁৱায়েকহঁতে তেওঁক ধেমালি কৰা যেন বুজিলে।
\v 15 পাছে ৰাতি পুৱালত, সেই দুজন দূতে লোটক বেগা-বেগি কৰাই ক’লে, উঠা, তোমাৰ তিৰোতাক, আৰু ইয়াত থকা তোমাৰ দুজনী জীয়েৰাক লোৱা; নহ’লে নগৰৰ দণ্ডেৰে তুমিও বিনষ্ট হ’বা।
\v 16 কিন্তু তেওঁ পলম কৰি থকাত, তেওঁলৈ যিহোৱাৰ দয়া থকা হেতুকে, সেই পুৰুষ দুজনে তেওঁক, তেওঁৰ তিৰোতাক আৰু দুজনী জীয়েককো হাতত ধৰি উলিয়াই নি, নগৰৰ বাহিৰকৈ থলেগৈ।
\v 17 এইদৰে সিবিলাকক বাহিৰ কৰিলত, তেওঁলোকৰ এজনে লোটক ক’লে, প্ৰাণ ৰক্ষাৰ অৰ্থে পলোৱা; পাছলৈ নেচাবা, আৰু এই সমথলৰ কোনো ঠাইত নেথাকিবা; পৰ্ব্বতটোলৈ পলাই যোৱা; নহ’লে বিনষ্ট হ’বা।
\v 18 তাতে লোটে তেওঁলোকক ক’লে, হে মোৰ প্ৰভু, তেনে নহওক;
\v 19 চাওকচোন, আপোনাৰ দাসে আপোনাৰ দৃষ্টিত অনুগ্ৰহ পাইছে, আৰু মোৰ প্ৰাণ ৰাখি, আপুনি মোলৈ মহাদয়া কৰিলে; কিন্তু মই পৰ্ব্বতটোলৈ পলাই যাব নোৱাৰোঁ; পাছে জানো সেই আপদে মোক পালে, মই মৰোঁ।
\v 20 চাওকচোন,সৌখন নগৰলৈকে পলাবলৈ ওচৰ, আৰু সি সৰুও; তালৈকে পলাবলৈ আজ্ঞা দিয়ক; সি জানো সৰু নহয়? তাতেই মোৰ প্ৰাণ ৰক্ষা পৰিব।
\v 21 তেতিয়া তেওঁ ক’লে, বাৰু, মই এই বিষয়েও তোমালৈ অনুগ্ৰহ কৰি, সেই যি নগৰৰ কথা কৈছা, তাক মই উচ্ছন্ন নকৰোঁ;
\v 22 বেগাই সেই ঠাইলৈকে পলোৱা; কিয়নো তুমি সেই ঠাই নোপোৱামানে, মই একো কৰিব নোৱাৰোঁ। এই হেতুকে সেই নগৰৰ নাম চোৱৰ [সৰু] বুলি মতা হ’ল।
\p
\v 23 পাছে পৃথিৱীত সূৰ্য্য উদয় হলত, লোট চোৱৰ পালেগৈ।
\v 24 এনেতে যিহোৱাই আপোনাৰ ওচৰৰ পৰা, আকাশ পৰা, চদোম আৰু ঘমোৰাৰ ওপৰলৈ গন্ধক আৰু অগ্নি বৰষাই,
\v 25 সেই নগৰবোৰ, গোটেইখন সমথল, নগৰৰ সমুদায় নিবাসীবিলাক, আৰু ভূমিত গজা বস্তুবোৰ সংহাৰ কৰিলে।
\v 26 কিন্তু লোটৰ তিৰোতাই তেওঁৰ পাছফালৰ পৰা উভটি চালে; তাতে তাই লোণৰ স্তম্ভ হ’ল।
\v 27 পাছে অব্ৰাহামে পুৱাতে উঠি, পূৰ্ব্বে যি ঠাইত যিহোৱাৰ সাক্ষাতে থিয় হৈছিল, সেই ঠাইলৈ গৈ,
\v 28 চদোম আৰু ঘমোৰা, আৰু সেই গোটেইখন সমথলৰ ফাললৈ চাই, অগ্নিকুণ্ডৰ ধুঁৱাৰ দৰে সেই দেশৰ ধুঁৱা উঠা দেখিলে।
\p
\v 29 ঈশ্বৰে সমথলৰ নগৰবোৰ উচ্ছন্ন কৰা সময়ত, ঈশ্বৰে অব্ৰাহামক সোঁৱৰণ কৰিলে; আৰু লোটে বাস কৰা নগৰবোৰ সংহাৰৰ মাজৰ পৰা তেওঁ উলিয়াই পঠালে।
\p
\v 30 তাৰ পাছত লোটে চোৱৰৰ পৰা ওলাই গৈ, নিজ দুজনী জীয়েকে সৈতে পৰ্ব্বতটোত নিবাস কৰিলেগৈ; কিয়নো তেওঁ চোৱৰত নিবাস কৰিবলৈ ভয় কৰিছিল; তেওঁ নিজৰ দুজনী জীয়েকে সৈতে এটা গুহাত বাস কৰিলে।
\v 31 পাছে বৰ জনীয়ে সৰু জনীক ক’লে, আমাৰ পিতৃ বৃদ্ধ, আৰু গোটেই সংসাৰৰ ব্যৱহাৰৰ দৰে আমাত গমন কৰিবলৈ, এই দেশত কোনো পুৰুষ নাই;
\v 32 আহাঁ, আমাৰ পিতৃৰ পৰা বংশ ৰাখিবৰ নিমিত্তে, আমাৰ পিতৃক দ্ৰাক্ষাৰস পান কৰাই তেওঁৰ লগত আমি শয়ন কৰোঁহঁক।
\v 33 তাতে সিহঁতে সেই ৰাতি নিজৰৰ বাপেকক দ্ৰাক্ষাৰস পান কৰালত, বৰ জনীয়ে সোমাই গৈ, তেওঁৰ লগত শয়ন কৰিলে; কিন্তু তাই শোৱা, আৰু উঠি যোৱাৰো তেওঁ গম নেপালে।
\v 34 পাছে পাছদিনা বৰ জনীয়ে সৰু জনীক ক’লে, দেখা, কালি ৰাতি পিতৃৰ লগত মই শয়ন কৰিলোঁ; আহাঁ আজি ৰাতিও আমি পিতৃক দ্ৰাক্ষাৰস পান কৰাওঁ; পাছে আমাৰ পিতৃৰ পৰা বংশ ৰাখিবৰ নিমিত্তে, তুমিও সোমাই গৈ তেওঁৰ লগত শয়ন কৰিবা;
\v 35 তাতে সিহঁতে সেই ৰাতিও নিজৰ বাপেকক দ্ৰাক্ষাৰস পান কৰালত, সৰু জনীয়ে উঠি গৈ, তেৱেঁ সৈতে শয়ন কৰিলে; কিন্তু তাইও শোৱাৰ আৰু উঠি যোৱাৰ গ’ম তেওঁ নেপালে।
\v 36 এইদৰে লোটৰ দুয়ো জনী জীয়েক নিজ বাপেকৰ পৰা গৰ্ভৱতী হ’ল।
\v 37 পাছে বৰ জনীয়ে এটি পুত্ৰ প্ৰসৱ কৰি, তাৰ নাম মোৱাব ৰাখিলে; সিয়েই আজি-কালিৰ মোৱাবীয়াহঁতৰ আদিপিতৃ।
\v 38 আৰু সৰু জনীয়েও এটি পুত্ৰ প্ৰসব কৰি, তাৰ নাম বিনঅম্মি থ’লে; সিয়েই আজি-কালিৰ অম্মোনীয়াহঁতৰ আদিপিতৃ।
\c 20
\s অবীমেলকৰ তাত চাৰাৰ সতীত্ব ৰক্ষা।
\p
\v 1 পাছে অব্ৰাহামে সেই ঠাইৰ পৰা কনানৰ দক্ষিণ অঞ্চললৈ যাত্ৰা কৰি, কাদেচ আৰু চোৰৰ মাজ ঠাইত থাকিল; আৰু গৰাৰত প্ৰবাস কৰিলে।
\v 2 আৰু অব্ৰাহামে নিজ ভাৰ্য্যা চাৰাৰ বিষয়ে ক’লে, এওঁ মোৰ ভনী, তাতে গৰাৰৰ ৰজা অবীমেলকে মানুহ পঠাই চাৰাক নিয়ালে।
\v 3 কিন্তু ৰাতি সপোনত ঈশ্বৰে অবীমেলকৰ ওচৰলৈ আহি, তেওঁক ক’লে, দেখা, তুমি অনা তিৰোতাৰ কাৰণে তুমি মৰিব লাগিব; কিয়নো তেওঁ এজন পুৰুষৰ ভাৰ্য্যা।
\v 4 (কিন্তু অবীমেলক সেই তিৰোতাৰ ওচৰলৈ যোৱা নাছিল) তেতিয়া তেওঁ ক’লে, হে প্ৰভু, আপুনি নিৰ্দ্দোষী জাতিকো সংহাৰ কৰিব নে?
\v 5 এওঁ মোৰ ভনী, এই বুলি তেওঁ জানো নিজে মোক কোৱা নাই? মোৰ সৰল মনেৰে আৰু নিৰ্দ্দোষী হাতেৰেহে মই ইয়াক কৰিলোঁ।
\v 6 তেতিয়া ঈশ্বৰে সপোনত তেওঁক ক’লে, হয়, তুমি যে সৰল মনেৰে ইয়াক কৰিলা, তাক মই জালিছোঁ, আৰু মোৰ অহিতে পাপ নকৰাকৈ তোমাক ৰাখিলোও; এই হেতুকে তেওঁক স্পৰ্শ কৰিবলৈ তোমাক নিদিলোঁ।
\v 7 এতেকে এতিয়া সেই পুৰুষৰ ভাৰ্য্যাক ওভোটাই দিয়া; কিয়নো তেওঁ এজন ভাববাদী, আৰু তেওঁ তোমাৰ অৰ্থে প্ৰাৰ্থনা কৰিব; তাতে তুমি জীবা। কিন্তু যদি ওভোটাই নিদিয়া, তেন্তে তুমি নিশ্চয়ে সপৰিবাৰে মৰিবা, ইয়াকে জানিবা।
\p
\v 8 পাছে অবীমেলকে ৰাতিপুৱাতে উঠি নিজ পাত্ৰমন্ত্ৰীবিলাকক মাতি, এই সকলো কথা আটায়ে শুনাকৈ সিবিলাকৰ আগত ক’লে; তাতে সেই মানুহবিলাকৰ অতিশয় ভয় লাগিল।
\v 9 তেতিয়া অবীমেলকে অব্ৰাহামক মাতি আনি ক’লে, তুমি আমালৈ এইটো কি কাম কৰিলা? তুমি যে মোক, আৰু মোৰ ৰৈজ্যক এনে মহা-পাপগ্ৰস্ত কৰিলা, মই নো তোমাৰ কি দোষ কৰিলোঁ? তুমি মোলৈ কৰিব নলগা কৰ্ম্ম কৰিলা।
\v 10 অবীমেলকে অব্ৰাহামক আৰু ক’লে, তুমি কি দেখি এনে কাৰ্য্য কৰিলা?
\v 11 তেতিয়া অব্ৰাহামে ক’লে, স্বৰূপেই এই ঠাইত ঈশ্বৰলৈ ভয় নাই, এতেকে মোৰ তিৰোতাৰ কাৰণে ইহঁত মোক বধ কৰিব, ইয়াকে মই ভাবিছিলোঁ।
\v 12 আৰু বাস্তৱিকে তেওঁ মোৰ ভনীও হয়; তেওঁ মোৰ পিতৃৰ জীয়েক, কিন্তু মোৰ মাতৃৰ জীয়েক নহয়; এতেকে তেওঁ মোৰ তিৰোতা হ’ল।
\v 13 ঈশ্বৰে মোক নিজ পিতৃৰ ঘৰৰ পৰা ভ্ৰমণ কৰোৱা কালত, মই তেওঁক কৈছিলোঁ, তুমি মোলৈ এই অনুগ্ৰহ কৰিবা, যে, যি যি ঠাইলৈকে আমি যাওঁ, সেই সেই ঠাইতে মোৰ বিষয়ে, তেওঁ মোৰ ককাই, এই বুলি ক’বা।
\v 14 পাছে অবীমেলকে মেৰ, ছাগ, গৰু, আৰু বন্দী-বেটীকো আনি অব্ৰাহামক দিলে, আৰু অব্ৰাহামৰ ভাৰ্য্যা চাৰাকো ওভোটাই দিলে।
\v 15 আৰু অবীমেলকে ক’লে, চোৱা, মোৰ দেশখনেই তোমাৰ আগত আছে; তোমাৰ চকুৰে য’তে ভাল দেখা, তাতে থাকা।
\v 16 আৰু তেওঁ চাৰাকো ক’লে, চোৱা, তোমাৰ ককায়েৰাক মই এক হাজাৰ ৰূপ দিছোঁ; তোমালৈ যি যি ঘটিছিল, সেই সকলোৰে নিমিত্তে সেয়ে তোমাৰ চকুৰ আবৰণ-স্বৰূপ হ’ব; ইয়াৰেই সকলো বিষয়ে তোমাৰ বিচাৰ নিষ্পতি কৰা হ’ল।
\v 17 পাছে অব্ৰাহামে ঈশ্বৰৰ আগত প্ৰাৰ্থনা কৰিলত, ঈশ্বৰে অবীমেলকক, তেওঁৰ ভাৰ্য্যাক, আৰু তেওঁৰ দাসীহঁতকো সুস্থ কৰিলে; তাতে সিহঁতে সন্তান প্ৰসৱ কৰিলে।
\v 18 কিয়নো যিহোৱাই অব্ৰাহামৰ ভাৰ্য্যা চাৰাৰ কাৰণে, অবীমেলকৰ ঘৰত থকা সকলোবিলাকৰ গৰ্ভ বন্ধ কৰিছিল।
\c 21
\s ইচহাকৰ জন্ম। ইশ্মায়েলক খেদি দিয়া। অবীমেলকে সৈতে অব্ৰাহামে স্থাপন কৰা নিয়ম।
\p
\v 1 পাছে যিহোৱাই নিজ বাক্যৰ দৰেই, চাৰালৈ অনুগ্ৰহ প্ৰকাশ কৰিলে; আৰু যিহোৱাই যি কৈছিল, তাক তেওঁ চাৰালৈ সিদ্ধও কৰিলে।
\v 2 চাৰাই গৰ্ভৱতী হৈ, ঈশ্বৰে অব্ৰাহামক কোৱা সেই নিৰূপিত সময়ত, তেওঁৰ বৃদ্ধ কালত তেওঁলৈ এটি পুত্ৰ প্ৰসৱ কৰিলে।
\v 3 তেতিয়া অব্ৰাহামে, চাৰাই তেওঁলৈ প্ৰসৱ কৰা, চাৰাৰ পৰা জন্মা সেই নিজ পুত্ৰৰ নাম ইচহাক ৰাখিলে।
\v 4 পাছে অব্ৰাহামে নিজ পুত্ৰ ইচহাকৰ জন্মৰ আঠ দিনৰ দিনা, ঈশ্বৰৰ আজ্ঞা অনুসাৰে তাৰ চুন্নৎ কৰিলে।
\v 5 অব্ৰাহামৰ পুত্ৰ ইচহাকৰ জন্মৰ সময়ত, তেওঁৰ এশ বছৰ বয়স আছিল।
\v 6 পাছে চাৰাই ক’লে, ঈশ্বৰে মোক হঁহুৱালে; আৰু শুনাবিলাকৰ প্ৰতিজনেও মোৰ বিষয়ে হাঁহিব।
\v 7 তেওঁ আৰু ক’লে, চাৰাই সন্তানবোৰক পিয়াহ দিব, এনে কথা অব্ৰাহামক কোনে ক’ব পাৰিলেহেঁতেন? কিয়নো মই এতিয়া তেওঁৰ বুঢ়া কালত তেওঁলৈ এটি পুত্ৰ প্ৰসৱ কৰিলোঁ।
\p
\v 8 পাছে ল’ৰা বুজন হ’লত, পিয়াহ এৰুৱালে; আৰু ইচহাকক পিয়াহ এৰুৱা দিনা, অব্ৰাহামে বৰ ভোজ পাতিলে।
\v 9 পাছে চাৰাই মিচৰীয়া হাগাৰে অব্ৰাহামলৈ প্ৰসৱ কৰা পুত্ৰই পৰিহাস কৰা দেখিলে।
\v 10 তাতে তেওঁ অব্ৰাহামক ক’লে, তুমি এই বেটীক আৰু এইৰ পুতেকক খেদি দিয়া; কিয়নো মোৰ পুত্ৰ ইচহাকে সৈতে এই বেটীৰ পুতেক উত্তৰাধিকাৰী নহ’ব।
\v 11 এই কথা শুনি অব্ৰাহামে পুতেকৰ নিমিত্তে অতিশয় অসন্তোষ্ট হ’ল।
\v 12 কিন্তু ঈশ্বৰে অব্ৰাহামক ক’লে, ল’ৰাটিৰ আৰু তোমাৰ সেই বেটীৰ কাৰণে সেই কথাত তুমি অসন্তোষ্ট নহ’বা; চাৰাই তোমাক কোৱা সকলো কথা তুমি শুনা; কিয়নো ইচহাকৰ পৰাহে তোমাৰ বংশ তোমাৰ বুলি বিখ্যাত হ’ব।
\v 13 আৰু সেই বেটীৰ পুতেক তোমাৰ সন্তান হোৱা হেতুকে, মই তাৰ পৰাও এক জাতি উৎপন্ন কৰিম।
\v 14 তাতে অব্ৰাহামে নিচেই পুৱাতে উঠি পিঠা আৰু পানীৰে ভৰা এটা মোট লৈ, হাগাৰৰ কান্ধত তুলি, আৰু ল’ৰাকো সোধাই দি, তাইক বিদায় কৰিলে; তাতে তাই গুচি গৈ বেৰচেবা অৰণ্যত ভ্ৰমি ফুৰিলে।
\v 15 পাছে সেই মোটৰ পানী, ঢুকালত, হাগাৰে এটা জোপাৰ তলত ল’ৰা এৰি থৈ,
\v 16 নিজে তাৰ সন্মুখৰ পৰা এক কাঁড়ৰ বাটমান আঁতৰত বহিলগৈ; কিয়নো তাই ক’লে, ল’ৰাৰ মৃত্যু মই নেচাওঁ। এতেকে তাই তাৰ সন্মুখৰ আঁতৰত বহি ৰাওজুৰি কান্দিবলৈ ধৰিলে।
\v 17 তেতিয়া ঈশ্বৰে ল’ৰাটিৰ মাত শুনিলত, ঈশ্বৰৰ দূতে আকাশৰ পৰা মাতি ক’লে, হেৰা হাগাৰ, তোমাৰ কি হ’ল? ভয় নকৰিবা; কিয়নো তেনে অৱস্থাত থকা ল’ৰাটিৰ মাত ঈশ্বৰে শুনিলে।
\v 18 উঠা, ল’ৰাটিক তুলি হাতেৰে ধৰাগৈ; কিয়নো মই তাৰ পৰা এক মহাজাতি উৎপন্ন কৰিম।
\v 19 তেতিয়া ঈশ্বৰে তাইৰ চকু মুকলি কৰিলত, তাই পানীৰ এটা ভুমুক দেখিলে; তাতে তাই গৈ মোটত পানী ভৰাই নি ল’ৰাক পান কৰালে।
\v 20 পাছে ঈশ্বৰ সেই ল’ৰাৰ সহায় হোৱাত, সি ডাঙৰ হৈ, অৰণ্যত বাস কৰি ধনুৰ্দ্ধৰ হ’ল।
\v 21 সি পাৰণ অৰণ্যত বসতি কৰিলে; পাছে তাৰ বিবাহৰ অৰ্থে মাকে মিচৰ দেশৰ পৰা এজনী ছোৱালী আনিলে।
\p
\v 22 সেই কালত অবীমেলকে, আৰু ফীখোল নামেৰে তেওঁৰ প্ৰধান সেনাপতিয়ে অব্ৰাহামক ক’লে, তুমি কৰা সকলো কাৰ্য্যতে ঈশ্বৰ তোমাৰ সহায় আছে;
\v 23 এই হেতুকে এতিয়া মই তোমালৈ আৰু তোমাৰ পো-নাতিলৈকো বিশ্বাস ঘাটক নহৈ, তুমি মোলৈ যেনেকৈ অনুগ্ৰহ ব্যৱহাৰ কৰিলা, মই তোমালৈ, আৰু মই প্ৰবাস কৰা এই দেশলৈকো তেনেকৈ অনুগ্ৰহ ব্যৱহাৰ কৰিম, এই বুলি তুমি মোৰ আগত এই ঠাইতে ঈশ্বৰৰ শপত কৰি কোৱা।
\v 24 তাতে অব্ৰাহামে, মই শপত কৰিম বুলি ক’লে।
\v 25 কিন্তু অবীমেলকৰ বন্দীহঁতে বলেৰে অধিকাৰ কৰা নাদটোৰ কথাত হ’লে, অব্ৰাহামে অবীমেলকক দোষ ধৰিলে।
\v 26 তাতে অবীমেলকে ক’লে, এই কাম কোনে কৰিলে? তাক মই নেজানো; তুমি মোক কোৱাও নাই, আৰু ময়ো শুনা নাই, কেৱল আজিহে শুনিছোঁ।
\v 27 তেতিয়া অব্ৰাহামে মেৰ, ছাগ, আৰু গৰু আনি অবীমেলকক দি, দুয়ো জনে এটা নিয়ম স্থিৰ কৰিলে।
\v 28 আৰু অব্ৰাহামে জাকৰ পৰা সাতজনী চেঁউৰী মেৰ পোৱালি বেলেগ কৰি থলে।
\v 29 তাতে অবীমেলকে অব্ৰাহামক সুধিলে, তুমি কি অভিপ্ৰায়েৰে এই সাত জনী চেঁউৰী মেৰ পোৱালি বেলেগ কৰি থৈছা?
\v 30 তেওঁ ক’লে, এইটো নাদ যে মই খানিলোঁ, তাৰ সাক্ষৰ অৰ্থে মোৰ পৰা এই সাত জনী চেঁউৰী মেৰ পোৱালি তুমি ল’ব লাগিব।
\v 31 এতেকে, সেই ঠাইতে তেওঁলোক দুয়ো শপত কৰা বাবে, তেওঁ সেই ঠাইৰ নাম বেৰ-চেবা ৰাখিলে।
\v 32 এইদৰে তেওঁলোকে বেৰ-চেবাত নিয়ম স্থিৰ কৰাৰ পাছত, অবীমেলক আৰু তেওঁৰ সেনাপতি ফীখোলো উঠি, পলেষ্টীয়াবিলাকৰ দেশলৈ উভটি গ’ল।
\v 33 পাছে অব্ৰাহামে বেৰ-চেবাত এজোপা ঝাওঁ গছ ৰুই, সেই ঠাইতে অনন্ত ঈশ্বৰ যিহোৱাৰ নামেৰে প্ৰাৰ্থনা কৰিলে।
\v 34 আৰু পলেষ্টীয়াবিলাকৰ দেশতে অব্ৰাহামে বহুদিন প্ৰবাস কৰিলে।
\c 22
\s অব্ৰাহামৰ মহা পৰীক্ষা।
\p
\v 1 এইবোৰ ঘটনাৰ পাছত, ঈশ্বৰে অব্ৰাহামক পৰীক্ষা কৰি তেওঁক ক’লে অব্ৰাহাম, তেওঁ ক’লে, চাওক, মই আছোঁ।
\v 2 তেতিয়া তেওঁ ক’লে, তুমি নিজ পুত্ৰক, তুমি প্ৰেম কৰা তোমাৰ সেই একেটি পুত্ৰ ইচহাহাককে লৈ মোৰিয়া দেশলৈ যোৱা; আৰু সেই ঠাইৰ পৰ্ব্বতবোৰৰ মাজৰ যি এটা পৰ্ব্বতৰ কথা মই তোমাক ক’ম, তাৰ ওপৰতে তাক হোমৰ অৰ্থে বলিদান কৰাগৈ।
\v 3 তাতে, অব্ৰাহামে পুৱাতে উঠি, নিজৰ গাধ সজাই, নিজ দাসবিলাকৰ দুটাক আৰু নিজ পুত্ৰ ইচহাককো লগত ল’লে; আৰু হোমৰ নিমিত্তে কাঠো ফালি লৈ, ঈশ্বৰে যি ঠাইৰ কথা তেওঁক কৈছিল সেই ঠাইলৈকে যাত্ৰা কৰিলে।
\v 4 তিন দিনৰ দিনা অব্ৰাহামে চকু তুলি চাই, দূৰৈৰ পৰা সেই ঠাই দেখি,
\v 5 নিজৰ দাস দুটাক ক’লে, তোমালোকে গাধই সৈতে ইয়াতে থাকা; মই আৰু ল’ৰাই সৌখিনিলৈকে গৈ সেৱা কৰোঁ; পাছে তোমালোকৰ ওচৰলৈ উলটি আহিম।
\v 6 তেতিয়া অব্ৰাহামে হোমৰ কাঠখিনি লৈ, নিজ পুত্ৰ ইচহাকৰ কান্ধত দি, অগ্নি আৰু ছুৰীখন নিজৰ হাতত ললে। পাছে দুয়ো একে লগে চলি যাওঁতে,
\v 7 ইচহাকে তেওঁৰ পিতৃ অব্ৰাহামক ক’লে, হে মোৰ পিতৃ, তাতে তেওঁ ক’লে, বোপা চোৱা, মই আছোঁ। তেতিয়া সি ক’লে, চাওঁকচোন, জুই আৰু কাঠো আছে; কিন্তু হোমৰ অৰ্থে মেৰ পোৱালি ক’তা?
\v 8 তাতে অব্ৰাহামে ক’লে, বোপা, ঈশ্বৰে আপুনি হোমৰ অৰ্থে মেৰ পোৱালি যোগাব।
\v 9 পাছে সিবিলাক দুয়ো একে লগে চলি গৈ, ঈশ্বৰে যি ঠাইৰ কথা তেওঁক কৈছিল, সিবিলাকে সেই ঠাই পালেগৈ; অব্ৰাহামে সেই ঠাইতে যজ্ঞ সাজি, তাৰ ওপৰত কাঠ সজাই, নিজ পুত্ৰ ইচহাকক বান্ধি যজ্ঞ বেদিৰ কাঠৰ ওপৰত থলে।
\v 10 তেতিয়া অব্ৰাহামে নিজ পুত্ৰক বধ কৰিবলৈ হাত মেলি ছুৰীখন ল’লে।
\v 11 এনেতে আকাশৰ পৰা যিহোৱাৰ দূতে তেওঁক মাতি ক’লে, হে অব্ৰাহাম, অব্ৰাহাম। তেওঁ ক’লে, চাওক চোন, মই আছোঁ।
\v 12 তাতে দূতে ক’লে, তুমি ল’ৰাৰ গাত হাত নিদিবা, আৰু তুমি তাক একোকে নকৰিবা; কিয়নো তুমি যে ঈশ্বৰৰ ভয়কাৰী লোক, তাক মই এতিয়া জানিছোঁ; কাৰণ তোমাৰ পুত্ৰ, তোমাৰ একেটি পুত্ৰকে মোক দিবলৈ অসন্মত নহ’লা।
\v 13 তেতিয়া অব্ৰাহামে চকু তুলি চাই, নিজৰ পাছফালে আউলীয়া জোপাত শিং লাগি থকা এটা মতা মেৰ ছাগ দেখিলে; তাতে অব্ৰাহামে গৈ সেই মেৰটো আনি, নিজ পুত্ৰৰ সলনি তাক হোমৰ অৰ্থে বলিদান কৰিলে।
\v 14 আৰু অব্ৰাহামে সেই ঠাইৰ নাম যিহোৱা যিৰি [যিহোৱাই যোগাব] ৰাখিলে; সেই কাৰণে আজিলৈকে লোকে কয়, বোলে, যিহোৱাৰ পৰ্ব্বতটোত যোগোৱা হ’ব।
\v 15 পাছে ঈশ্বৰৰ দূতে আকাশৰ পৰা দুনাই মাত লগাই,
\v 16 অব্ৰাহামক ক’লে, যিহোৱাই কৈছে, মই নিজ নামেৰে শপত কৰি কৈছোঁ, তুমি এই কাৰ্য্য কৰা হেতুকে, তোমাৰ পুত্ৰ, তোমাৰ একেটি পুত্ৰকে মোক দিবলৈ অসন্মত নোহোৱা হেতুকে,
\v 17 মই নিশ্চয় তোমাক আশীৰ্ব্বাদ কৰি, আকাশৰ তৰাবোৰৰ আৰু সাগৰৰ তীৰত থকা বালিৰ দৰে, তোমাৰ বংশ অতিশয় ৰূপে বঢ়াম; আৰু তোমাৰ বংশই নিজ শত্ৰূবিলাকৰ নগৰ-বোৰৰ দুৱাৰ অধিকাৰ কৰিব।
\v 18 আৰু পৃথিৱীৰ সমুদায় জাতি, তোমাৰ বংশতে আশীৰ্ব্বাদ প্ৰাপ্ত হ’ব; কিয়নো তুমি মোৰ বাক্য পালন কৰিলা।
\v 19 পাছে অব্ৰাহামে নিজ দাস বিলাকৰ ওচৰলৈ উভটি আহিল, আৰু সিবিলাক সকলোৱে উঠি একেলগে বেৰ-চেবালৈ গ’ল; আৰু সেই বেৰ-চেবাত অব্ৰাহামে বসতি কৰিলে।
\p
\v 20 এইবোৰ ঘটনাৰ পাছত অব্ৰাহামলৈ এইবাৰ্ত্তা আহিল, দেখা, তোমাৰ ককাই নাহোৰলৈ মিল্কায়ো সন্তান প্ৰসৱ কৰিলে।
\v 21 তেওঁৰ বৰ পুতেক উচ, আৰু তাৰ ভায়েক বুজ, আৰু অৰামৰ পিতৃ কমৱেল।
\v 22 আৰু কেচদ, হজো, পিলদচ, ফিদলফ, আৰু বথোৱেল।
\v 23 এই বথোৱেলৰ ঔৰসতেই ৰিবেকা জন্মিল। মিল্কাই অব্ৰাহামৰ ককায়েক নাহোৰলৈ এই আঠজনক প্ৰসৱ কৰিলে।
\v 24 আৰু ৰোমা নামেৰে তেওঁৰ উপপত্নীয়েও টেবহ, গহম, তহচ, আৰু মাখা এইবিলাক প্ৰসৱ কৰিলে।
\s চাৰাৰ মৃত্যু,আৰু তেওঁক মৈদাম দিয়া।
\c 23
\s ইচহাকৰ বিবাহ।
\p
\v 1 চাৰাৰ বয়স এশ সাতাইশ বছৰ আছিল;
\v 2 তেওঁৰ আয়ুস ইমান বছৰ হ’লত, কনান দেশত থকা কিৰিয়ৎ-অৰ্ব্বত, অৰ্থাৎ হিব্ৰোণত তেওঁৰ মৃত্যু হ’ল; তাতে অব্ৰাহামে চাৰাৰ অৰ্থে শোক আৰু বিলাপ কৰিবলৈ গ’ল।
\v 3 পাছে অব্ৰাহামে তেওঁৰ মৃতকৰ ওচৰৰ পৰা উঠি গৈ,
\v 4 হেতৰ সন্তানবিলাকক ক’লে, মই তোমালোকৰ মাজত বিদেশী আৰু প্ৰবাসী হৈ আছোঁ; মই মোৰ মৃতকক চকুৰ আগৰ পৰা গুচাই মৈদাম দিবলৈ; মোক তোমালোকৰ মাজত মৈদামৰ ঠাইৰ অধিকাৰ দিয়া।
\v 5 তাতে হেতৰ সন্তানবিলাকে অব্ৰাহামক ক’লে,
\v 6 হে প্ৰভূ, আমাৰ কথা শুনক; আপুনি আমাৰ মাজত এজন পৰাক্ৰমী ৰজা স্বৰূপ হৈছে; আমাৰ মৈদাম বোৰৰ মাজত যিটো উত্তম,তাতেই আপোনাৰ মৃতকৰ মৈদাম দিয়কগৈ। আপোনাৰ মৃতকৰ মৈদাম দিবৰ অৰ্থে আমাৰ কোনেও নিজ মৈদাম আপোনাক নিদিয়াকৈ নাথাকিব।
\v 7 তেতিয়া অব্ৰাহামে উঠি, সেই দেশীয় লোক হেতৰ আগত প্ৰণিপাত কৰি,
\v 8 সিবিলাকে সৈতে কথা-বতৰা হৈ ক’লে, মই মোৰ চকুৰ আগৰ পৰা নি মৃতকৰ মৈদাম দিবলৈ, যদি তোমালোক সন্মত হৈছা, তেন্তে মোৰ কথা শুনা,
\v 9 চোহৰৰ পুত্ৰ ইফ্ৰোণৰ পথাৰৰ মুৰত তেওঁৰ যি মকপেলাৰ গুহা আছে, তাক মোক দিবলৈ, তেওঁৰ আগত মোৰ নিমিত্তে নিবেদন কৰা; তেওঁ তাৰ সম্পূৰ্ণ দাম লৈ, মই তোমালোকৰ মাজত মৈদামৰ ঠাইৰ অধিকাৰী হ’বলৈ, তাকেই মোক দিয়ক।
\v 10 সেই ইফ্ৰোণ তেতিয়া হেতৰ সন্তানবিলাকৰ মৈজতে বহি আছিল; এতেকে হেতৰ সন্তানবিলাকে শুনাকৈ, নগৰৰ দুৱাৰেদি সোমোৱা সকলোৱে শুনাকৈ, হিত্তীয়া ইফ্ৰোণে অব্ৰাহামক উত্তৰ দি ক’লে,
\v 11 নহয়, মোৰ প্ৰভূ মোৰ কথা শুনক, পথাৰ খন মই আপোনাক দিছোঁ, আৰু তাত থকা গুহাকো মই আপোনাক দিছোঁ; মই স্ব-জাতীয় বিলাকৰ সাক্ষাতেই তাক আপোনাক দিছোঁ; আপোনাৰ মৃতকৰ মৈদাম দিয়ক গৈ।
\v 12 তাতে অব্ৰাহামে সেই দেশীয় লোকবিলাকৰ আগত প্ৰণিপাত কৰিলে;
\v 13 আৰু সেই দেশীয় বোলবিলাকে শুনাকৈ ইফ্ৰোণক ক’লে, নহয়, তোমাৰ যদি ইচ্ছা হয়, তেন্তে মই নিবেদন কৰোঁ, মোৰ কথা শুনা; মই সেই পথাৰৰ মূল্য দিওঁ; তুমি মোৰ পৰা তাক লোৱা; পাছে মই সেই ঠাইত মৃতকৰ মৈদাম দিম।
\v 14 তেতিয়া ইফ্ৰোণে অব্ৰাহামক উত্তৰ দি ক’লে,
\v 15 হে মোৰ প্ৰভূ মোৰ কথা শুনক, সেয়ে চাৰিশ চেকল ৰূপৰ মাটি; আপোনাৰে মোৰে মাজত সিনো কি বস্তু? এতেকে আপোনাৰ মৃতকৰ মৈদাম দিয়ক গৈ।
\v 16 পাছে অব্ৰাহামে ইফ্ৰোণৰ কথাত মান্তি হৈ, হেতৰ সন্তানবিলাকে শুনাকৈ তেওঁ যি ৰূপৰ কথা কৈছিল, সেই চাৰি শ চেকল বণীয়াহঁতৰ চলতি ৰূপ জুখি তেওঁক দিলে।
\p
\v 17 মম্ৰিৰ সন্মুখত মকপেলাত ইফ্ৰোণৰ যি পথাৰ আছিল, সেই পথাৰ আৰু তাত থকা গুহা, আৰু সেই পথাৰৰ আটাইবোৰ গছ, তাৰ চাৰিও সীমনাৰ ভিতৰত থকা গছ, এই সকলোতে,
\v 18 হেতৰ সন্তানবিলাকৰ, তাৰ নগৰৰ দুৱাৰেদি সোমোৱা সকলোৰে আগতে অব্ৰাহামৰ স্বত্বাধিকাৰ নিশ্চয় কৰা হ’ল।
\v 19 পাছে অব্ৰাহামে কনান দেশৰ মম্ৰিৰ অৰ্থাৎ হিব্ৰোণৰ সন্মুখত থকা মকপেলাৰ পথাৰৰ গুহাত তেওঁৰ ভাৰ্য্যা চাৰাক মৈদাম দিলে।
\v 20 এই দৰে মৈদামৰ ঠাইৰ অধিকাৰৰ অৰ্থে, সেই পথাৰ আৰু তাত থকা গুহাত, হেতৰ সন্তানবিলাকৰ দ্বাৰাই অব্ৰাহামৰ স্বত্বাধিকাৰ স্থিৰ কৰা হ’ল।
\c 24
\s অব্ৰাহামৰ পুনৰ্বিবাহ আৰু মৃত্যু।
\p
\v 1 তেতিয়া অব্ৰাহাম বুঢ়া আৰু অতিশয় বৃদ্ধ আছিল; আৰু যিহোৱাই সকলোতে অব্ৰাহামক আশীৰ্ব্বাদ কৰিছিল।
\v 2 পাছে অব্ৰাহামে সকলো কাৰ্য্য চলাওঁতা নিজৰ ঘৰৰ বৃদ্ধ দাসক ক’লে, বিনয় কৰোঁ, তুমি মোৰ কৰঙনৰ তলত হাত দিয়া;
\v 3 মই এই যি কনানীয়া লোকৰ মাজত নিবাস কৰিছোঁ, তুমি মোৰ পুত্ৰৰ নিমিত্তে ইহঁতৰ কোনো ছোৱালী নানি,
\v 4 মোৰ দেশলৈ মোৰ জ্ঞাতিবিলাকৰ ওচৰলৈ গৈ, মোৰ পুত্ৰ ইচহাকলৈ ছোৱালী আনিবলৈ, মই তোমাক স্বৰ্গ আৰু পৃথিবীৰো ঈশ্বৰ যিহোৱাৰ নামেৰে শপত কৰাওঁ।
\v 5 তেতিয়া সেই দাসে তেওঁক ক’লে, কিজানি ছোৱালী মোৰ লগত এই দেশলৈ আহিবলৈ মান্তি নহ’ব পাছে আপুনি যি দেশৰ পৰা ওলাই আহিল, আপোনাৰ পুত্ৰক আকৌ সেই দেশলৈকে নিব লাগিব নে?
\v 6 অব্ৰাহামে তাক ক’লে, সাৱধান হোৱা, তুমি মোৰ পুত্ৰক সেই দেশলৈ কেতিয়াও ওলোটাই নিনিবা।
\v 7 যি জনাই মোৰ পৈতৃক ঘৰ আৰু মোৰ জন্ম-ভূমিৰ মোক আনিলে, আৰু মোক কথা কৈ, মই তোমাৰ বংশক এই দেশ দিম বুলি মোৰ আগত শপত কৰিলে, স্বৰ্গৰ ঈশ্বৰ সেই যিহোৱাই তোমাৰ আগে আগে নিজ দূত পঠাই দিব; তাতে তুমি মোৰ পুত্ৰৰ নিমিত্তে সেই ঠাইৰ পৰাই ছোৱালী আনিব পাৰিবা।
\v 8 যদি ছোৱালী তোমাৰ নগত আহিবলৈ মান্তি নহয়, তেন্তে তুমি এই শপতৰ পৰা মুক্ত হ’বা; কিন্তু মোৰ পুত্ৰক হ’লে তালৈ ওলোটাই নিনিবা।
\v 9 তাতে, সেই দাসে নিজ প্ৰভূ অব্ৰাহামৰ কৰঙনৰ তলত হাত দি, সেই বিষয়ে তেওঁৰ আগত শপত কৰিলে।
\p
\v 10 পাছে সেই দাসে নিজ প্ৰভূৰ উটবোৰৰ মাজৰ দহোটা উট ললে; আৰু নিজ প্ৰভূৰ সকলো উত্তম উত্তম বস্তু হাতত লৈ প্ৰস্থান কৰিলে। এইদৰে সি উঠি অৰাম-নহৰয়িমৰ নাহোৰৰ নগৰলৈ যাত্ৰা কৰিলে।
\v 11 পাছে গধুলি বেলিকা, যি সময়ত তিৰোতাবিলাকে পানী তুলিবলৈ ওলাই আহে, সেই সময়তে নগৰৰ বাহিৰত নাদটোৰ ওচৰত সি উটবোৰক বৈঠ পেলাই ৰাখি ক’লে,
\v 12 হে মোৰ প্ৰভূ অব্ৰাহামৰ ঈশ্বৰ যিহোৱা, মই বিনয় কৰোঁ, আজি মোৰ কৰ্ম্ম সাম্ফল কৰি, মোৰ প্ৰভূ অব্ৰাহামলৈ অনুগ্ৰহ প্ৰকাশ কৰক। চাওকচোন, মই এই ভুমুকৰ ওচৰত থিয় হৈ আছোঁ;
\v 13 পাছে সেই নগৰীয়া মানুহৰ জীয়াৰাবিলাকে পানী তুলিবলৈ যেতিয়া ওলাই আহিব,
\v 14 তেতিয়া, বিনয় কৰোঁ, তুমি কলহ নমাই মোক পানী খাবলৈ দিয়া, এই কথা মই যি ছোৱালীক ক’ম, সেই ছোৱালীয়ে যদি কয়, খাওক, আৰু আপোনাৰ উটবোৰকো খুৱাম, তেন্তে সেই ছোৱালীয়েই আপোনাৰ দাস ইচহাকৰ নিমিত্তে আপোনাৰ নিৰূপিত কন্যা হওক; আৰু ইয়াৰ দ্বাৰাই, আপুনি মোৰ প্ৰভূলৈ দয়া কৰিছে, তাক মই জানিম।
\p
\v 15 পাছে সি কথা কৈ নৌ অঁতাওঁতেই, চোৱা, অব্ৰাহামৰ ককায়েক নাহোৰৰ ভাৰ্য্যা মিল্কাৰ পুতেক বথুৱেলৰ ঔৰসত জন্মা ৰিবেকাই কান্ধত কলহ লৈ বাহিৰলৈ ওলাই আহিল।
\v 16 সেই ছোৱালী দেখিবলৈ পৰম সুন্দৰী, কুমাৰী, আৰু কোনো পুৰুষে স্পৰ্শ কৰা নাছিল। তাই ভুমুকলৈ নামি, কলহ ভৰাই উঠি আহিছিল;
\v 17 এনেতে, দাসে লৰি গৈ, তাইৰে সৈতে সাক্ষাত কৰি ক’লে, বিনয় কৰোঁ, তোমাৰ কলহৰ পৰা মোক অলপমান পানী খাবলৈ দিয়া।
\v 18 তাতে তাই ক’লে, খাওঁক আপুনি; এই বুলি তাই বেগতে হাতলৈ কলহ নমাই, তাক পানী খাবলৈ দিলে।
\v 19 আৰু তাক খুৱাই অঁতাই ক’লে, আপোনাৰ উটবোৰে খাই নতায়মানে মই সিহঁতলৈকো তুলিম।
\v 20 এই বুলি তাই বেগতে ঘোলনিত কলহৰ পানী বাকি দি, আকৌ পানী তুলিবলৈ নাদলৈ লৰি গৈ, সকলো উটবোৰলৈ পানী তুলি দি আছিল।
\v 21 তেতিয়া সেই পুৰুষে, তেওঁৰ যাত্ৰা যিহোৱাই সাম্ফল কৰে নে নকৰে, তাকে জানিবৰ নিমিত্তে, মনে মনে থাকি, তাইলৈ একেঠৰে চাই আছিল।
\v 22 উটবোৰে পানী খাই অঁতালত, সেই পুৰুষে আধা চেকল সোণৰ এক নথ, আৰু তাইৰ হাতৰ নিমিত্তে দহ চেকল সোণৰ এযোৰ খাৰু লৈ ক’লে,
\v 23 বিনয় কৰোঁ, তুমি কাৰ জীয়েক, তাক মোক কোৱা; আৰু আমি ৰাতি থাকিবলৈ তোমাৰ পিতৃৰ ঘৰত ঠাই আছে নে?
\v 24 তাতে তাই ক’লে, মিল্কাই নাহোৰলৈ প্ৰসৱ কৰা পুত্ৰ যি বথুৱেল, মই তেওঁৰে জীয়েক।
\v 25 তাই তাক আৰু ক’লে, আমাৰ তাত খেৰ আৰু দানা বহুত আছে, আৰু ৰাতি থাকিবলৈ ঠাইয়ো আছে।
\v 26 তেতিয়া সেই পুৰুষে মুৰ দোৱাই, যিহোৱাৰ আগত প্ৰণিপাত কৰি ক’লে,
\v 27 মোৰ প্ৰভূ অব্ৰাহামৰ ঈশ্বৰ যিহোৱা ধন্য; তেওঁ মোৰ প্ৰভূলৈ অনুগ্ৰহ আৰু সত্য আচৰণ কৰিবলৈ এৰা নাই; আৰু যিহোৱাই মোক মোৰ প্ৰভূৰ জ্ঞাতিবিলাকৰ ঘৰৰ বাটেদি আনিলে।
\p
\v 28 পাছে সেই ছোৱালীয়ে লৰি গৈ, নি মাকৰ ঘৰবিলাকক এই সকলো কথা ক’লে।
\v 29 ৰিবেকাৰ লাবন নামেৰে এজন ককায়েক আছিল; সেই লাবন ওলাই ভুমুকৰ ওচৰত থকা সেই পুৰুষৰ ওচৰলৈ লৰি গ’ল,
\v 30 অৰ্থাৎ সেই নথ আৰু ভনীয়েকৰ হাতত খাৰু দেখি, আৰু সেই পুৰুষজনে মোক এনে তেনে কথা ক’লে বুলিও নিজ ভনী ৰিবেকাৰ মুখে শুনি, সেই পুৰুষৰ ওচৰলৈ গ’ল।
\v 31 আৰু উটবোৰে সৈতে ভুমুকৰ কাষত তাক থিয় হৈ থকা দেখি তেওঁ ক’লে, হে যিহোৱাৰ আশীৰ্ব্বাদ প্ৰাপ্ত লোক, ভিতৰলৈ আহা; বাহিৰত কেলৈ থিয় হৈ আছা? কিয়নো মই ঘৰ আৰু উটবোৰলৈ ঠায়ো যুগুত কৰিছোঁ।
\v 32 তেতিয়া সেই পুৰুষ গৈ ঘৰত সোমালত, তেওঁ উটবোৰৰ গাদি খহালে, উটবোৰক খেৰ আৰু দানা দিলে, আৰু তাক আৰু তাৰ লগৰ মানুহবিলাককো ভৰি ধুবলৈ পানী দিলে।
\v 33 পাছে তাৰ আগত আহাৰ যুগুতাই দিয়া হ’ল; কিন্তু সি ক’লে, মোৰ কব লগীয়া কথা নকওঁ মানে, মই আহাৰ নকৰোঁ; তাতে তেওঁ ক’লে, কোৱা।
\v 34 তেতিয়া সি ক’লে, মই অব্ৰাহামৰ দাস।
\v 35 যিহোৱাই মোৰ প্ৰভূক অতিশয়ৰূপে আশীৰ্ব্বাদ কৰাত, তেওঁ বৰ মানুহ হৈছে; আৰু যিহোৱাই তেওঁক মেৰ, ছাগ, আৰু গৰুৰ জাক, সোণ আৰু ৰূপ, বন্দী আৰু বেটী উট আৰু গাধ, এই সকলোকে দিছে।
\v 36 তাত বাজে মোৰ প্ৰভূৰ ভাৰ্য্যা চাৰাই বৃদ্ধ কালত মোৰ প্ৰভূলৈ এটি পুত্ৰ প্ৰসৱ কৰিলে; আৰু তাকেই তেওঁ নিজৰ সৰ্ব্বস্ব দিছে।
\v 37 আৰু মোৰ প্ৰভূৱে মোক শপত খুৱাই ক’লে, মই প্ৰবাস কৰা এই দেশৰ কনানীয়া লোকৰ কোনো ছোৱালী মোৰ প্ৰভূৰ নিমিত্তে নানি,
\v 38 মোৰ পৈত্ৰিক ঘৰলৈ গৈ, মোৰ গোষ্ঠীৰ ছোৱালী মোৰ পুত্ৰৰ নিমিত্তে আনিবা।
\v 39 তেতিয়া মই মোৰ প্ৰভূক ক’লোঁ, কিজানি ছোৱালী মোৰ লগত নাহে।
\v 40 তেতিয়া তেওঁ মোক ক’লে, যি জনাৰ সাক্ষাতে মই চলিছোঁ, সেই যিহোৱাই নিজ দূতক তোমাৰ লগত পঠাই তোমাৰ যাত্ৰা সাম্ফল কৰিব; তাতে তুমি মোৰ পুত্ৰৰ নিমিত্তে মোৰ গোষ্ঠীৰ আৰু পিতৃ বংশৰ ছোৱালী আনিব পাৰিবা।
\v 41 তুমি মোৰ জ্ঞাতিবিলাকৰ ওচৰলৈ গৈ তাকে কৰিলেহে, মোৰ শপতৰ পৰা মুক্ত হ’বা; যদি সিবিলাকে তোমাক নিনিয়েও, তথাপি মোৰ শপতৰ পৰা মুক্ত হ’বা।
\v 42 এই বুলি কোৱাতে, মই আহি আজি ভুমুকৰ ওচৰ পাই ক’লো, হে মোৰ প্ৰভূ অব্ৰাহামৰ ঈশ্বৰ যিহোৱা, মই কৰা এই মোৰ যাত্ৰা আপুনি যদি সাম্ফল কৰে,
\v 43 তেন্তে চাওক, মই এতিয়া এই ভুমুকৰ কাষত থিয় হৈ আছোঁ; তাতে,পানী তুলিবলৈ ওলাই অহা যি জনী ছোৱালীক মই ক’ম, যে, বিনয় কৰোঁ, তোমাৰ কলহৰ পৰা মোক অলপমান পানী খাবলৈ দিয়া,
\v 44 সেই ছোৱালীয়ে যদি মোক কয়, তুমিও খোৱা আৰু তোমাৰ উটবোৰলৈকো পানী তুলি দিম, তেন্তে সেই ছোৱালীয়েই মোৰ প্ৰভূৰ পুত্ৰলৈ যিহোৱাই নিৰূপণ কৰা কন্যা হওঁক।
\v 45 এই কথা মই মনতে কৈ নৌ অঁতাওঁতেই, চোৱা, ৰিবেকাই কান্ধত কলহ লৈ ওলাই গৈ, ভুমুকলৈ নামি পানী তুলিলত, মই তেওঁক ক’লোঁ, বিনয় কৰোঁ, মোক পানী খাবলৈ দিয়া।
\v 46 তেতিয়া তেওঁ বেগতে কান্ধৰ পৰা কলহ নমাই ক’লে, খোৱা, মই তোমাৰ উটবোৰকো খুৱাম। তাতে মই খালোঁ, আৰু তেওঁ উটবোৰকো খুৱালে।
\v 47 পাছে মই তেওঁক সুধিলোঁ, তুমি কাৰ জীয়েক? তেওঁ ক’লে, মিল্কাই নাহোৰলৈ প্ৰসৱ কৰা পুত্ৰ যি বথুৱেল, মই তেওঁৰেই জীয়েক। তেতিয়া মই তেওঁৰ নাক সেই নথ, আৰু হাতত সেই খাৰুও পিন্ধালোঁ।
\v 48 পাছে মই মুৰ দোৱাই যিহোৱাৰ আগত প্ৰণিপাত কৰিলোঁ; আৰু যি জনাই মোৰ প্ৰভূৰ অব্ৰাহামৰ পুত্ৰৰ নিমিত্তে তেওঁৰ ককায়েকৰ জীয়েকক নিবলৈ, মোক স্বৰূপ বাটেদি আনিলে, সেই ঈশ্বৰ যিহোৱাৰ ধন্যবাদ কৰিলোঁ।
\v 49 এতিয়া যদি তুমি মোৰ প্ৰভূলৈ দয়া আৰু সত্য আচৰণ কৰাবলৈ সন্মত হোৱা, তেন্তে মোক কোৱা, যদি নোকোৱাহে, তাকো মোক কোৱা; তেতিয়া মই সোঁমুৱে বা বাওঁমুৱেই চলিম।
\p
\v 50 তেতিয়া লাবন আৰু বথুৱেলেও উত্তৰ দি ক’লে, এই কথা যিহোৱাৰ পৰা হৈছে; ইয়াতে আমি ভাল মন্দ তোমাক একোকে ক’ব নোৱাৰোঁ।
\v 51 চোৱা, ৰিবেকা তোমাৰ ওচৰতে আছে; তাইক লৈ যোৱা; যিহোৱাই কোৱাৰ দৰেই তাই তোমাৰ প্ৰভূৰ পুত্ৰৰ ভাৰ্য্যা হওক।
\v 52 তেতিয়া অব্ৰাহামৰ দাসে সিবিলাকৰ কথা শুনি, মাটিত পৰি যিহোৱাৰ প্ৰণিপাত কৰিলে।
\v 53 পাছে দাসে ৰূপ আৰু সোণৰ অলঙ্কাৰ, আৰু বস্ত্ৰকো উলিয়াই ৰিবেকাক দিলে; আৰু তাইৰ ককায়েক আৰু মাককো বহুমূল্য দ্ৰব্য দিলে।
\v 54 পাছে সি আৰু তাৰ লগৰ মানুহবিলাকেও ভোজন পান কৰি ৰাতি থাকিল। আৰু সিবিলাকে পুৱা উঠিলত, দাসে ক’লে, মোৰ প্ৰভূৰ তালৈ যাবলৈ মোক বিদায় কৰা।
\v 55 তেতিয়া তাইৰ ককায়েক আৰু মাকে ক’লে, ছোৱালী আমাৰ লগত আৰু কিছু দিন থাকক; অতি কমেও দহ দিন মান থাকক; পাছে যাব।
\v 56 কিন্তু সি সিবিলাকক ক’লে, যিহোৱাই মোৰ যাত্ৰা সাম্ফল কৰিছে; এতেকে মোক পলমকৈ নেৰাখিবাহঁক; মোৰ প্ৰভূৰ তালৈ যাওঁ, মোক বিদায় কৰা।
\v 57 তাতে সিবিলাকে ক’লে, আমি ছোৱালীক মাতি আনি, সুধি তাইৰ মুখৰ কথা শুনো।
\v 58 পাছে সিবিলাকে ৰিবেকাক মাতি, তাইক সুধিলে, তুমি এই মানুহৰ লগত যাবানে? তাই ক’লে, যাম।
\v 59 তেতিয়া সিবিলাকে নিজ ভনী ৰিবেকাক, তাইৰ ধাত্ৰীক, আৰু অব্ৰাহামৰ দাস আৰু তাৰ মানুহবিলাককো বিদায় কৰিলে।
\v 60 সিবিলাকে ৰিবেকাক আশীৰ্ব্বাদ কৰি ক’লে, হে আমাৰ ভনী, তুমি অযুত অযুত লোকৰ আদি-মাতৃ হোৱাগৈ, আৰু তোমাৰ বংশই তোমাৰ শত্ৰূবিলাকৰ নগৰবোৰৰ দুৱাৰ অধিকাৰ কৰক।
\p
\v 61 তেতিয়া ৰিবেকা আৰু তেওঁৰ বেটীহঁত উটত উঠি, সেই পুৰুষৰ লগত গ’ল; এইদৰে সেই দাসে ৰিবেকাক লৈ যাত্ৰা কৰিলে।
\v 62 পাছে ইচহাকে দক্ষিণ অঞ্চলত নিবাস কৰাত, তেওঁ বেৰ-লহয়-ৰোৱীৰ ফাললৈ গৈ উভটি আহি,
\v 63 সন্ধ্যা বেলিকা কিবা কথা বিবেচনা কৰিবলৈ পথাৰলৈ গৈছিল; এনেতে ইচহাকে চকু তুলি চাই উটবোৰক অহা দেখিলে।
\v 64 তেতিয়া ৰিবেকাই চকু তুলি ইচহাকক দেখি, উটৰ পৰা নামি,
\v 65 দাসক সুধিলে, আমাৰে সৈতে সাক্ষাত কৰিবলৈ পথাৰৰ মাজেদি অহা সৌজন কোন মানুহ? দাসে ক’লে, তেওঁ মোৰ প্ৰভূ; তাতে ৰিবেকাই ওৰণি লৈ নিজকে ঢাকিলে।
\v 66 পাছে সেই দাসে নিজে কৰা সকলো কাৰ্য্যৰ কথা ইচহাকক জনালে।
\v 67 তেতিয়া ইচহাকে নিজ মাতৃ চাৰাৰ তম্বুলৈ ৰিবেকাক নিলে। পাছে ইচহাকে ৰিবেকাক গ্ৰহণ কৰিলত, তেওঁ ইচহাকৰ ভাৰ্য্যা হ’ল। আৰু ইচহাকে তেওঁক প্ৰেম কৰিলে; তাতে তেওঁৰ মাতৃৰ মৰণৰ পাছত, তেওঁ শান্ত্বনা পালে।
\c 25
\p
\v 1 পাছে অব্ৰাহামে কটুৰা নামেৰে আৰু এজনী মানুহ বিয়া কৰিলে।
\v 2 তাই জিম্ৰণ, যক্সন, মদান, মিদিয়ন, যস্বক, আৰু চুহ, এইবিলাক পুত্ৰ তেওঁলৈ প্ৰসৱ কৰিলে।
\v 3 এই যক্সনৰ সন্তান চিবা আৰু দদান। আৰু অচুৰীয়া, লটুচীয়া, লিয়ুম্মীয়া, এইবিলাক দদানৰ সন্তান।
\v 4 মিদিয়নৰ সন্তান ঐফা, এফৰ, হনোক, অবীদা, আৰু ইল্ডায়া, এই আটাইবিলাক সেই কটুৰাৰে সন্তান।
\v 5 পাছে অব্ৰাহামে নিজ সৰ্ব্বস্ব ইচহাককে দিলে।
\v 6 কিন্তু নিজ উপপত্নীহঁতৰ সন্তানবিলাকক হ’লে, দানস্বৰূপে অলপ অলপ দি, অব্ৰাহামে নিজে জীয়াই থাকোঁতেই, তেওঁৰ পুত্ৰ ইচহাকৰ ওচৰৰ পৰা পুবফালে পুব দেশলৈ পঠাই দিলে।
\v 7 অব্ৰাহামৰ আয়ুস এশ পঁয়সত্তৰ বছৰ; তেওঁ ইমান বছৰ জীয়াই আছিল।
\v 8 এই দৰে অব্ৰাহামে অতি বৃদ্ধ হৈ সম্পুৰ্ণ আয়ুস পাই, উত্তম বৃদ্ধ অৱস্থাত প্ৰাণ ত্যাগ কৰিলত, তেওঁৰ ওপৰ পিতৃবিলাকৰ লগলৈ তেওঁক নিয়া হ’ল।
\v 9 তাতে তেওঁৰ পুত্ৰ ইচহাক আৰু ইশ্মায়েলে মম্ৰিৰ আগত থকা হিত্তীয়া চোহৰৰ পুত্ৰ ইফ্ৰোণৰ পথাৰৰ মকপেলাৰ গুহাত তেওঁক মৈদাম দিলে।
\v 10 সেই পথাৰ অব্ৰাহামে হেতৰ সন্তানবিলাকৰ পৰা কিনিছিল; তাতেই অব্ৰাহাম আৰু তেওঁৰ ভাৰ্য্যা চাৰা, এই দুয়োকো মৈদাম দিয়া হ’ল।
\v 11 অব্ৰাহামৰ মৃত্যুৰ পাছত, ঈশ্বৰে তেওঁৰ পুত্ৰ ইচহাকক আশীৰ্ব্বাদ কৰিলে; আৰু ইচহাকে বেৰ-লহয়-ৰোৱীৰ ওচৰত নিবাস কৰিলে।
\s ইশ্মায়েলৰ বংশ।ইচহাকৰ বিৱৰণ।
\p
\v 12 চাৰাৰ বেটী মিচৰীয়া হাগাৰে অব্ৰাহামলৈ যি পুত্ৰ প্ৰসৱ কৰিছিল, অব্ৰাহামৰ সেই পুত্ৰ ইশ্মায়েলৰ বিৱৰণ এই।
\v 13 নাম আৰু গোষ্ঠী অনুসাৰে ইশ্মায়েলৰ সন্তানবিলাকৰ নাম এই। ইশ্মায়েলৰ জেষ্ঠ পুত্ৰ নবায়োৎ, তাৰ পাছত কেদৰ, অদ্বেল, মিবচম,
\v 14 মিস্মা, দুমা, মচ্ছা,
\v 15 হদদ, তেমা, যটূৰ, নাফীচ, আৰু কেদ্মা;
\v 16 এইবিলাক ইশ্মায়েলৰ সন্তান; সিবিলাকৰ এই নাম অনুসাৰে সিবিলাকৰ গাওঁ আৰু ছাউনি আছিল।
\v 17 ইশ্মায়েলৰ বয়স এশ সাতত্ৰিশ বছৰ; পাছে তেওঁ প্ৰাণ ত্যাগ কৰিলত, তেওঁৰ লোকবিলাকৰ লগলৈ তেওঁক নিয়া হ’ল।
\v 18 পাছে তেওঁৰ সন্তানবিলাকে হবীলাৰ পৰা মিচৰ দেশৰ সন্মুখে থকা চুৰলৈকে, অচুৰৰ ফালে বসতি কৰিলে। এই দৰে তেওঁ নিজৰ সকলো ভায়েক বিলাকৰ আগত বসতিৰ ঠাই পালে।
\p
\v 19 অব্ৰাহামৰ পুত্ৰ ইচহাকৰ বিৱৰণ এই। ইচহাকে অব্ৰাহামৰ ঔৰসত জন্ম পালে।
\v 20 ইচহাকে পদ্দন-অৰামৰ অৰামীয়া বথুৱেলৰ জীয়েকক, অৰামীয়া লাবনৰ ভনীয়েক ৰিবেকাক বিবাহ কৰা কালত, তেওঁৰ বয়স চল্লিশ বছৰ আছিল।
\v 21 ইচহাকৰ ভাৰ্য্যা বাঁজী হোৱাত, ইচহাকে তেওঁৰ অৰ্থে যিহোৱাৰ আগত প্ৰাৰ্থনা কৰিলে; তাতে যিহোৱাই তেওঁৰ প্ৰাৰ্থনা শুনিলত, তেওঁৰ ভাৰ্য্যা ৰিবেকা গৰ্ভৱতী হ’ল।
\v 22 পাছত গৰ্ভত সন্তানে ঠেলা-ঠেলি কৰিব ধৰিলে; তাতে তেওঁ ক’লে, যদি এইদৰেহে, তেন্তে মই কিয় জীয়াই আছোঁ?
\v 23 এই বুলি তেওঁ যিহোৱাক সুধিবলৈ গ’ল। তেতিয়া যিহোৱাই তেওঁক ক’লে, তোমাৰ গৰ্ভত দুই জাতি আছে, আৰু তোমাৰ উদৰৰ পৰাই দুই জাতি বাহিৰ হৈ বেলেগ হ’ব; এক জাতি আন জাতিতকৈ পৰাক্ৰমী হ’ব, আৰু বৰটো সৰুটোৰ বন্দী হ’ব।
\v 24 পাছে প্ৰসৱৰ কাল সম্পুৰ্ণ হ’ল; আৰু দেখা, তেওঁৰ গৰ্ভত এহাল যঁজা ল’ৰা।
\v 25 তাৰে প্ৰথমটো ৰঙা, আৰু গোটেই গা নোমাল বস্ত্ৰৰ নিচিনা নোমাল হৈ ওলাল; এই কাৰণে সিবিলাকে তাৰ নাম এচৌ[নোমাল]ৰাখিলে।
\v 26 পাছে তাৰ ভায়েক বাহিৰ হ’ল; তাৰ হাতে এচৌৰ গোৰোৱাত ধৰি আছিল; এতেকে তাৰ নাম যাকোব [গোৰোৱা ধৰা] ৰখা হ’ল। তেওঁ সিহঁতক প্ৰসৱ কৰা কালত, ইচহাকৰ বয়স ষাঠি বছৰ আছিল।
\p
\v 27 পাছে ল’ৰাহঁত ডাঙৰ হ’লত, এচৌ চিকাৰত নিপুন, আৰু বনত থাকোঁতা লোক হ’ল; কিন্তু যাকোব শান্ত আৰু তম্বুত থাকোঁতা লোক হ’ল।
\v 28 ইচহাকে এচৌৰ পহু মঙহ খাবলৈ পোৱাৰ কাৰণে, তেওঁ এচৌক স্নেহ কৰিছিল; কিন্তু ৰিবেকাই হ’লে যাকোবকহে স্নেহ কৰিছিল।
\v 29 পাছে যাকোবে এদিন দাইল ৰান্ধিছিল; এনেতে এচৌৱে পথাৰৰ পৰা আহি ক্লান্ত হৈ,
\v 30 যাকোবক ক’লে, বিনয় কৰোঁ, সেইয়া ৰঙা, সেইয়া ৰঙা বস্তুৰ কিছু মোক খাবলৈ দিয়া; কিয়নো মই ক্লান্ত হৈছোঁ। এই হেতুকে তেওঁৰ নাম ইদোম [ৰঙা] ৰখা হ’ল।
\v 31 তেতিয়া যাকোবে ক’লে, আজি তোমাৰ জেষ্ঠাধিকাৰ মোক বেচা।
\v 32 তাতে, এচৌৱে ক’লে, দেখা, মই মৰিব লগীয়া হৈছোঁ; জেষ্ঠাধিকাৰত মোৰ কি লাভ?
\v 33 যাকোবে ক’লে, তুমি মোৰ আগত প্ৰথমে শপত কৰা, তাতে, তেওঁ তেওঁৰ আগত শপত কৰি নিজ জেষ্ঠাধিকাৰ যাকোবক বেচিলে।
\v 34 তেতিয়া যাকোবে এচৌক পিঠা আৰু মচুৰ দাইলৰ ৰন্ধা তৰকাৰী দিলে; তাতে তেওঁ খাই উঠি গুচি গ’ল। এই দৰে এচৌৱে সেই জেষ্ঠাধিকাৰ হেয়জ্ঞান কৰিলে।
\c 26
\p
\v 1 অব্ৰাহামৰ দিনত হোৱা প্ৰথম আকালৰ বাহিৰে, সেই দেশত পুনৰায় আকাল হোৱাত, ইচহাকে গৰাৰালৈ, পলেষ্টীয়াবিলাকৰ ৰজা অবীমেলকৰ ওচৰলৈ গ’ল।
\v 2 পাছে যিহোৱাই তেওঁক দৰ্শন দি ক’লে, তুমি মিচৰ দেশলৈ নামি নেযাবা; যি দেশৰ কথা মই তোমাক ক’ম, তাতে থাকিবা।
\v 3 তুমি এই দেশতে প্ৰবাস কৰা; তাতে মই তোমাৰ সঙ্গী হৈ তোমাক আশীৰ্ব্বাদ কৰিম; কিয়নো এই সকলো দেশ তোমাক আৰু তোমাৰ বংশকেই দি, মই তোমাৰ পিতৃ অব্ৰাহামলৈ কৰা শপত সাম্ফল কৰিম।
\v 4 মই আকাশৰ তৰাবোৰৰ দৰে তোমাৰ বংশ বঢ়াই, তোমাৰ বংশক এই সকলো দেশ দিম; আৰু তোমাৰ বংশতে পৃথিৱীৰ সমুদায় জাতি আশীৰ্ব্বাদ প্ৰাপ্ত হ’ব;
\v 5 কিয়নো অব্ৰাহামে মোৰ কথা মানি, মোৰ পালনীয়, মোৰ আজ্ঞা, বিধি,আৰু ব্যৱস্থাবোৰ পালন কৰিছিল।
\v 6 পাছে ইচহাকে গৰাৰত নিবাস কৰিলত,
\v 7 সেই ঠাইৰ মানুহবিলাকে তেওঁৰ ভাৰ্য্যাৰ কথা সোধাত, তেওঁ মোৰ ভনী বুলি ক’লে; কিয়নো তেওঁ ভাবিছিল, ৰিবেকা বৰ শুৱনী হোৱাত ইয়াৰ মানুহবোৰে তেওঁৰ নিমিত্তে কিজানি মোক বধ কৰিব।
\v 8 পাছে তেওঁ সেই ঠাইত ভালেমান দিন থাকিলত, এদিন পলেষ্টীয়াবিলাকৰ ৰজা অবীমেলকে খিড়িকী দুৱাৰেদি চাই, ইচহাকক তেওঁৰ ভাৰ্য্যা ৰিবেকাই সৈতে ক্ৰীড়া কৰিবৰ দেখিলে।
\v 9 তাতে অবীমেলকে ইচহাকক মতাই নি ক’লে, দেখা, সেই তিৰোতা নিশ্চয়ে তোমাৰ ভাৰ্য্যা; তেন্তে তুমি ভনী বুলি কেনেকৈ কৈছিলা? ইচহাকে ক’লে, তেওঁৰ কাৰণে মই মৰিমবুলি ভাবি সেইদৰে কৈছিলোঁ।
\v 10 তেতিয়া অবীমেলকে ক’লে, তুমি আমালৈ এইটো কি কাম কৰিলা? লোকবিলাকৰ কোনো এজনে তোমাৰ ভাৰ্য্যাৰে সৈতে অনায়েসে শয়ন কৰিব পাৰিলেহেঁতেন; সেয়ে হোৱা হ’লে তুমি আমাক দোষগ্ৰস্ত কৰিলাহেঁতেন।
\v 11 পাছে অবীমেলকে সকলো লোকক এই আজ্ঞা দিলে, বোলে, যিকোনোৱে এই পুৰুষক বা তেওঁৰ ভাৰ্য্যাকে স্পৰ্শ কৰিব, নিশ্চয়ে তাৰ প্ৰাণদণ্ড হ’ব।
\p
\v 12 সেই কালত ইচহাকে সেই দেশত ধান বৈ, সেই একে বছৰতেই এশ গুণ পালে; আৰু যিহোৱাই তেওঁক আশীৰ্ব্বাদ কৰিলত, সেই পুৰুষ বৰ মানুহ হ’ল;
\v 13 আৰু বৰ হৈ হৈ, ক্ৰমেৰে অতিশয় মহান হ’ল।
\v 14 আৰু তেওঁৰ অনেক মেৰ-ধন, গো-ধন, আৰু অনেক বন্দী-বেটী হ’ল। এইকাৰণে পলেষ্টীয়াবিলাকে তেওঁলৈ ঈৰ্ষা কৰিলে।
\v 15 তাতে তেওঁৰ পিতৃ অব্ৰাহামৰ দিনত, অব্ৰাহামৰ বন্দীবোৰে যি যি নাদ খান্দিছিল, সেই সকলোকে সিহঁতে মাটি দি পুতি বন্ধ কৰিলে।
\v 16 পাছে অবীমেলকে ইচহাকক ক’লে, তুমি আমাৰ ওচৰৰ পৰা গুচি যোৱা; কিয়নো তুমি আমাতকৈও অতিশয় শক্তিমান হ’লা।
\v 17 তেতিয়া ইচহাকে তাৰ পৰা গুচি গৈ, গৰাৰৰ উপত্যকাত তম্বু তৰি, তাতেই নিবাস কৰিলে।
\p
\v 18 আৰু তেওঁৰ পিতৃ অব্ৰাহামৰ দিনত খনা যি যি পানীৰ নাদ পলেষ্টীয়াবিলাকে অব্ৰাহামৰ মৃত্যুৰ পাছত পুতি পেলাইছিল, ইচহাকে পুনৰাই সেইবোৰ নাদ খানি উলিয়ালে; আৰু তেওঁৰ পিতৃয়ে দিয়া নামৰ দৰেই, ইচহাকে সেইবোৰৰ নাম দিলে।
\v 19 আৰু ইচহাকৰ বন্দীবোৰে সেই উপত্যকা খানি তাত এটা জৰণী ভূমূক পালে।
\v 20 তাতে গৰাৰৰ পশু ৰখীয়াবোৰে ইচহাকৰ পশু ৰখীয়াই সৈতে বিবাদ কৰি ক’লে, এই পানী আমাৰ; এই হেতুকে ইচহাকে সেই নাদৰ নাম এচক [বিবাদ]ৰাখিলে; কাৰণ সিহঁতে তেওঁৰ লগত বিবাদ কৰিছিল।
\v 21 পাছে আৰু এটা নাদ খানিলত, সিহঁতে তাৰ নিমিত্তেও বিবাদ কৰিলে; তাতে ইচহাকে তাৰ নাম চিত্না [বিপক্ষতা] ৰাখিলে।
\v 22 আকৌ তেওঁ তাৰ পৰা গৈ, আন এটা নাদ খানিলে; তাৰ নিমিত্তে হ’লে সিহঁতে বিবাদ নকৰিলে; তাতে তেওঁ তাৰ নাম ৰহোবোৎ [বহল]ৰাখি ক’লে, এতিয়াহে যিহোৱাই আমাক বহল ঠাই দিছে; এতেকে আমি দেশত বৃদ্ধি হম।
\p
\v 23 পাছে তেওঁ তাৰ পৰা বেৰ-চেবালৈ গ’লত,
\v 24 সেই ৰাতিয়েই যিহোৱাই তেওঁক দৰ্শন দি ক’লে, মই তোমাৰ পিতৃ অব্ৰাহামৰ ঈশ্বৰ, ভয় নকৰিবা; কিয়নো মই তোমাৰ সঙ্গী হৈ তোমাক আশীৰ্ব্বাদ কৰিম, আৰু মোৰ নিজ দাস অব্ৰাহামলৈ চাই তোমাৰ বংশ বৃদ্ধি কৰিম।
\v 25 পাছে ইচহাকে সেই ঠাইতে যজ্ঞ-বেদি নিৰ্ম্মাণ কৰি যিহোৱাৰ নামেৰে প্ৰাৰ্থনা কৰিলে, আৰু তাতে নিজ তম্বু তৰিলে। পাছে ইচহাকৰ বন্দীহঁতে তাত এটা নাদ খানিলে।
\p
\v 26 তাৰ পাছত অবীমেলকে অহুজ্জৎ নামেৰে আপোনাৰ এজন বন্ধুক, আৰু তেওঁৰ প্ৰধান সেনাপতি ফীখোলকো লগত লৈ, গৰাৰৰ পৰা ইচহাকৰ ওচৰলৈ গ’ল।
\v 27 তাতে ইচহাকে তেওঁলোকক ক’লে, তোমালোকে মোক ঘিণ কৰি তোমালোকৰ ওচৰৰ পৰা খেদি পঠালা; এতিয়া নো তোমালোক মোৰ ওচৰলৈ কেলৈ আহিছা?
\v 28 তাতে তেওঁলোকে ক’লে, যিহোৱা যে তোমাৰ সঙ্গী, তাক আমি নিশ্চয়ে জানিলোঁ, আৰু আমাৰ মাজত তোমাৰে আমাৰে মাজত এক শপত হ’বলৈ,
\v 29 আৰু আমি যেনেকৈ তোমাক স্পৰ্শ কৰা নাই, আৰু তোমাৰ মঙ্গলৰ বাহিৰে একো কৰা নাই বৰং শান্তিৰে বিদায় কৰিছিলোঁ, তেনেকৈ তুমি যাতে আমালৈ হিংসা নকৰিবা, তোমাৰে সৈতে এনে নিয়ম স্থিৰ কৰিবলৈ, আমি কোৱা-মেলা কৰিলোঁ; তুমি এতিয়া যিহোৱাৰ আশীৰ্ব্বাদ প্ৰাপ্ত হ’লা।
\v 30 তেতিয়া ইচহাকে তেওঁলোকলৈ ভোজ যুগুত কৰিলত, তেওঁলোকে ভোজন-পান কৰিলে।
\v 31 পাছে তেওঁলোক দুজনে নিচেই ৰাতিপুৱাতে উঠি, ইজনে সিজনৰ আগত শপত কৰিলে, তেতিয়া ইচহাকে তেওঁলোকক বিদায় কৰিলত, তেওঁলোক শান্তিৰে তেওঁৰ ওচৰৰ পৰা গুচি গ’ল।
\v 32 আৰু সেই দিনাই ইচহাকৰ বন্দীবোৰে আহি, সিহঁতে খনা এটা নাদৰ বিষয়ে তেওঁক সম্বাদ দিলেহি, বোলে,আমি পানী পালোঁ।
\v 33 তাতে তেওঁ সেই নাদৰ নাম চিবিয়া [শপত] ৰাখিলে; এই হেতুকে আজিলৈকে সেই নগৰৰ নাম বেৰ-চেবা বুলি প্ৰখ্যাত।
\p
\v 34 পাছে এচৌৱে চল্লিশ বছৰ বয়সত, হিত্তীয়া বেৰীৰ জীয়েক যিহূদিৎ আৰু হিত্তীয়া এলোনৰ জীয়েক বাচমতক বিয়া কৰিলে;
\v 35 কিন্তু ইহঁত দুজনী ইচহাক আৰু ৰিবেকাৰ মনত দুখ দিওঁতা হ’ল।
\c 27
\s যাকোবে ছলকৈ পিতৃৰ আশীৰ্ব্বাদ লোৱা।
\p
\v 1 তাৰ পাছত ইচহাক বৃদ্ধ হ’লত, চকু দুৰ্ব্বল হোৱা হেতুকে তেওঁৰ চকুৱে মনিব নোৱাৰা হ’ল; এনে সময়ত তেওঁ নিজৰ বৰ পুতেক এচৌক মাতি নি ক’লে, বোপা, তেওঁ ক’লে, চাওক, মই আছোঁ।
\v 2 তাতে ইচহাকে ক’লে, দেখা মই বৃদ্ধ হ’লোঁ; কোন দিনা মৰিম, তাক মই নেজানো।
\v 3 এতেকে বিনয় কৰোঁ, তোমাৰ অস্ত্ৰ-শস্ত্ৰ, তোমাৰ তুন আৰু ধনু লৈ, বনলৈ গৈ মোলৈ পহু মাৰি আনাগৈ;
\v 4 আৰু মোৰ মৃত্যুৰ পূৰ্ব্বেই, তোমাক মোৰ আত্মাই আশীৰ্ব্বাদ কৰিবৰ নিমিত্তে, মই ভাল পোৱা সু-স্বাদু আহাৰ যুগুত কৰি, মই খাবলৈ মোৰ ওচৰলৈ আনিবা।
\p
\v 5 ইচহাকে নিজ পুত্ৰ এচৌক এই কথা কোৱা ৰিবেকাই শুনি আছিল। পাছে এচৌৱে পহু মাৰি আনিবৰ নিমিত্তে বনলৈ গ’লত,
\v 6 ৰিবেকাই নিজ পুত্ৰ যাকোবক ক’লে, দেখা, মোৰ মৃত্যুৰ পূৰ্ব্বেই, মই খাই যিহোৱাৰ আগত তোমাক আশীৰ্ব্বাদ কৰিবৰ নিমিত্তে,
\v 7 তুমি মোলৈ পহু মাৰি আনি মোৰ নিমিত্তে সু-স্বাদু আহাৰ যুগুত কৰা, এই বুলি তোমাৰ পিতৃয়ে তোমাৰ ককায়েৰা এচৌক কোৱা মই শুনিলোঁ।
\v 8 এতেকে, বোপা, এতিয়া মই তোমাক যি আজ্ঞা দিওঁ, তুমি মোৰ কথা শুনি, সেই দৰেই কৰা।
\v 9 তুমি জাকলৈ গৈ, তাৰ পৰা দুটা উত্তম ছাগলী পোৱালি মোলৈ আনাগৈ; তাৰে মই তোমাৰ পিতৃয়ে ভাল পোৱা সু-স্বাদু আহাৰ তেওঁলৈ যুগুত কৰোঁ;
\v 10 পাছত তুমি তোমাৰ পিতৃৰ মৃত্যুৰ পূৰ্ব্বেই, তেওঁ তোমাক আশীৰ্ব্বাদ কৰিবৰ নিমিত্তে তেওঁ খাবলৈ, তাক তেওঁৰ ওচৰলৈ লৈ যাবা।
\v 11 তেতিয়া যাকোবে তেওঁৰ মোক ৰিবেকাক ক’লে, চোৱা, মোৰ ককাই এচৌ নোমাল মানুহ; কিন্তু মই হ’লে নোমাল মানুহ নহওঁ।
\v 12 কিজানি মোক পিতৃয়ে হাত ফুৰাই চাব; তাতে মই তেওঁৰ আগত প্ৰবঞ্চক হ’ম; সেয়ে হ’লে, মই নিজলৈ আশীৰ্ব্বাদ ননাই শাও মাথোন অনাম।
\v 13 কিন্তু তেওঁৰ মাকে ক’লে, বোপা তোমাৰ সেই শাও মোৰ ওপৰত পৰক; কেৱল মোৰ কথা মানি তাক আনাগৈ।
\v 14 তেতিয়া তেওঁ গৈ তাক আনি মাকক দিলেহি; তাতে মাকে, তেওঁৰ পিতৃয়ে ভাল পোৱা সু-স্বাদু আহাৰ যুগুত কৰিলে।
\v 15 পাছে ঘৰত আপোনাৰ ওচৰত বৰ পুতেক এচৌৰ যি উত্তম বস্ত্ৰ আছিল, ৰিবেকাই তাক লৈ তেওঁৰ সৰু পুতেক যাকোবক পিন্ধালে।
\v 16 আৰু সেই ছাগলী পোৱালি দুটাৰ ছাল দুখনো লৈ, তেওঁৰ হাত দুখনত, আৰু ডিঙিৰ নাম নোহোৱা ঠাইতো লগাই দি,
\v 17 নিজে যুগুত কৰা সেই সু-স্বাদু আহাৰ আৰু পিঠা তেওঁৰ পুত্ৰ যাকোবৰ হাতত দিলে।
\p
\v 18 তেতিয়া যাকোবে তেওঁৰ পিতৃৰ ওচৰলৈ গৈ ক’লে, হে পিতৃ, তাতে তেওঁ ক’লে, দেখা মই আছোঁ; বোপা তুমি কোন?
\v 19 যাকোবে তেওঁৰ পিতৃক ক’লে, মই আপোনাৰ বৰ পুতেক এচৌ; আপুনি মোক আজ্ঞা দিয়াৰ দৰে মই কৰিলোঁ, বিনয় কৰোঁ উঠি বহক; আৰু আপোনাৰ আত্মাই মোক আশীৰ্ব্বাদ কৰিবৰ নিমিত্তে মোৰ পহু মঙহ ভোজন কৰক।
\v 20 তেতিয়া ইচহাকে নিজ পুত্ৰক ক’লে, বোপা, তুমি ইমান বেগতে তাক কেনেকৈ পালা? তেওঁ ক’লে, আপোনাৰ ঈশ্বৰ যিহোৱাই মোক অনুগ্ৰহ কৰিলে।
\v 21 ইচহাকে যাকোবক আৰু ক’লে, বোপা, মোৰ ওচৰলৈ চাপি আহাঁ; তুমি স্বৰূপেই মোৰ পুত্ৰ এচৌ হোৱানে নোহোৱা, তাক মই হাত ফুৰাই চাওঁ।
\v 22 তেতিয়া যাকোবে তেওঁৰ পিতৃ ইচহাকৰ ওচৰলৈ চাপি গ’লত, তেওঁ হাত ফুৰাই চাই ক’লে, মাত হ’লে যাকোবৰ, কিন্তু হাত হ’লে এচৌৰ।
\v 23 এইদৰে তেওঁৰ হাত তেওঁৰ ককায়েক এচৌৰ হাতৰ দৰে নোমাল হোৱাতে, তেওঁ চিনিব নোৱাৰি, তেওঁক আশীৰ্ব্বাদ কৰিলে।
\v 24 তেওঁ ক’লে, তুমি স্বৰূপেই মোৰ পুত্ৰ এচৌ হোৱানে? তাতে তেওঁ ক’লে, মই হওঁ।
\v 25 তেতিয়া ইচহাকে ক’লে, মোৰ ওচৰলৈ আনা; মোৰ আত্মাই তোমাত আশীৰ্ব্বাদ কৰিবৰ নিমিত্তে, মোৰ পুত্ৰই অনা পহুৰ মঙহ মই খাওঁ। তাতে তেওঁ নি দিলত, ইচহাকে ভোজন কৰিলে; পাছে দ্ৰাক্ষাৰসো নি দিলত, তেওঁ তাকো পান কৰিলে।
\v 26 তেতিয়া তেওঁৰ বাপেক ইচহাকে ক’লে, বোপা, তুমি ওচৰলৈ আহি মোক চুমা খোৱাহি।
\v 27 পাছে তেওঁ ওচৰলৈ গৈ চুমা খালত, তেওঁৰ কাপোৰৰ ঘ্ৰাণ পাই, তেওঁ এই কথা কৈ তেওঁক আশীৰ্ব্বাদ কৰিলে, দেখা মোৰ পুত্ৰৰ সুঘ্ৰাণ যিহোৱাই আশীৰ্ব্বাদ কৰা ক্ষেত্ৰৰ সুঘ্ৰাণৰ নিচিনা।
\v 28 ঈশ্বৰে তোমাক আকাশৰ নিয়ৰত আৰু পৃথিৱীৰ উৰ্ব্বৰতাত উৎপন্ন বহু শস্য আৰু দ্ৰাক্ষাৰস দিয়ক।
\v 29 নানা বংশৰ লোক তোমাৰ বন্দী হওক, আৰু নানা জাতিয়ে তোমাৰ আগত প্ৰণিপাত কৰক। তুমি তোমাৰ ভাইবিলাকৰ প্ৰভূ হোৱা; আৰু তোমাৰ মাতৃৰ সন্তানবিলাকে তোমাৰ আগত প্ৰণিপাত কৰক। তোমাক শাও দিওঁতাবোৰ অভিশপ্ত হওঁক, আৰু তোমাক আশীৰ্ব্বাদ কৰোঁতাবিলাক আশীৰ্ব্বাদ প্ৰাপ্ত হওঁক।
\p
\v 30 তাৰ পাছত ইচহাকে যাকোবক আশীৰ্ব্বাদ দি অঁতালত, যাকোবে তেওঁৰ পিতৃ ইচহাকৰ আগত পৰা বাহিৰ হৈ যোৱা মাত্ৰকেই, তেওঁৰ ককায়েক এচৌ চিকাৰৰ পৰা আহি পালেহি।
\v 31 পাছে তেৱোঁ সুস্বাদু আহাৰ যুগুত কৰি, তেওঁৰ বাপেকৰ ওচৰলৈ নি, তেওঁক ক’লে, হে মোৰ পিতৃ, উঠক, আপোনাৰ আত্মাই মোক আশীৰ্ব্বাদ কৰিবৰ নিমিত্তে, আপোনাৰ পুৱাই মাৰি অনা পহুৰ মঙহ ভোজন কৰক।
\v 32 তাতে তেওঁৰ বাপেক ইচহাকে তেওঁক তুমি নো কোন? তেওঁ ক’লে, মই আপোনাৰ জেষ্ঠ্য পুত্ৰ এচৌ।
\v 33 তেতিয়া ইচহাকে অতি বৰ কম্পনেৰে কম্পমান হৈ ক’লে, তেন্তে যিটোৱে চিকাৰ কৰি মোলৈ পহুৰ মঙহ আনিলে, সি কোন? তুমি অহাৰ আগেয়েই মই সেই সকলোকে খালোঁ, আৰু তাক আশীৰ্ব্বাদো কৰিলোঁ, আৰু সিয়েই আশীৰ্ব্বাদযুক্ত থাকিব।
\v 34 বাপেকৰ এই কথা শুনি এচৌৱে অতিশয় বেজাৰ পাই, হুৰাওৰাওকৈ কান্দি তেওঁ বাপেকক ক’লে, হে মোৰ পিতৃ, মোকো আশীৰ্ব্বাদ কৰক।
\v 35 তাতে তেওঁ ক’লে, তোমাৰ ভায়েৰাই আহি ছল কৰি, তুমি পাবলগীয়া আশীৰ্ব্বাদ ল’লে।
\v 36 তেতিয়া তেওঁ ক’লে, স্বৰূপেই তাৰ নাম যাকোব দিয়া নাই নে? কিয়নো সি মোৰ স্বত্ব এইবাৰৰে দুবাৰ বুদ্ধি কৰি ললে; সি মোৰ জেষ্ঠাধিকাৰ ল’লে, আৰু চাওঁকচোন, এতিয়া মোৰ আশীৰ্ব্বাদো ল’লে। তেওঁ আকৌ ক’লে, আপুনি জানো মোলৈ একো আশীৰ্ব্বাদ ৰখা নাই?
\v 37 তেতিয়া ইচহাকে এচৌক উত্তৰ দি ক’লে, দেখা, মই তাক তোমাৰ ওপৰত প্ৰভূ পাতিলোঁ, আৰু তাৰ সকলো জ্ঞাতিবিলাককো তাৰেই বন্দী কৰি দিলোঁ; আৰু তাৰ প্ৰতিপালনৰ অৰ্থে মই তাক শস্য আৰু দ্ৰাক্ষাৰস দিলোঁ; এতিয়া হে বোপা, তোমাৰ অৰ্থেনো কি কৰিব পাৰোঁ?
\v 38 তাতে এচৌৱে আকৌ আপোনাৰ বাপেকক ক’লে, হে পিতৃ, আপোনাৰ কেৱল একেটা আশীৰ্ব্বাদহে আছিল নে? হে মোৰ পিতৃ, মোকো আশীৰ্ব্বাদ কৰক, এই বুলি কৈ এচৌৱে বৰকৈ কান্দিবলৈ ধৰিলে।
\v 39 পাছে তেওঁৰ বাপেক ইচহাকে ক’লে, দেখা, তোমাৰ বসতি পৃথিৱীৰ সাৰুৱা মাটিৰ পৰা, আৰু আকাশৰ নিয়ৰ বৰষা ঠাইৰ পৰা দূৰৈত হ’ব।
\v 40 তুমি আপোন তৰোৱালৰ দ্বাৰাই জীবা, আৰু তোমাৰ ভায়াৰ অধীন হৈ থাকিবা; পাছে তুমি অনৱৰত যত্ন কৰি, নিজৰ ডিঙিৰ পৰা তাৰ যুঁৱলি ভাঙি পেলাবা।
\v 41 পাছে যাকোবক তেওঁৰ বাপেকে যি আশীৰ্ব্বাদেৰে বৰ দিছিল, তাৰ নিমিত্তে এচৌৱে যাকোবক ঘিণ কৰি নিজ মনতে ক’লে, মোৰ পিতৃ শোকৰ দিন ওচৰ চাপিছে, ইয়াৰ পাছত যাকোব ভাইক বধ কৰিম।
\v 42 কিন্তু বৰপুতেক এচৌৰ সেই কথা লোকে ৰিবেকাৰ আগত ক’লত, তেওঁ মানুহ পঠাই সৰু পুতেক যাকোবক মতাই নি ক’লে, দেখা, তোমাৰ ককায়েৰা এচৌৱে তোমাক বধ কৰিম বুলি কৈ নিজকে শান্ত্বনা কৰিছে।
\p
\v 43 এই হেতুকে, বোপা, মোৰ কথা শুনি উঠা; তুমি হাৰোণলৈ, মোৰ ককাই লাবনৰ ওচৰলৈ পলাই যোৱা;
\v 44 আৰু তোমাৰ ককায়েৰাৰ খং মাৰ নেযায় মানে,
\v 45 তোমাৰ ককায়েৰাৰ খং মাৰ গৈ, তুমি তালৈ যি কৰিলা, তাক সি নাপাহৰে মানে, তুমি কিছুদিন তেওঁৰ লগত থাকাগৈ; পাছে মই মানুহ পঠাই তাৰ পৰা তোমাক অনাম; একে দিনাই তোমালোক দুয়োৰো পৰা মই কিয় বিৰহিত হ’ম?
\s হাৰণলৈ যাকোবৰ প্ৰস্থান।
\p
\v 46 পাছে ৰিবেকাই ইচহাকক ক’লে, এই হিত্তীয়া জীয়াৰীবিলাকৰ কাৰণে, মোৰ জীৱনত ঘিণ লাগিছে, যদি যাকোবেও ইহঁতৰ নিচিনা এই দেশীয়লোকৰ জীয়াৰী বিলাকৰ কোনো হিত্তীয়া ছোৱালী বিয়া কৰে,তেন্তে মই জীয়াই থকাৰ কি লাভ?
\c 28
\p
\v 1 তেতিয়া ইচহাকে যাকোবক মাতি আশীৰ্ব্বাদ কৰিলে; আৰু এই আজ্ঞা দি তেওঁক ক’লে, তুমি কনান দেশীয় কোনো ছোৱালী বিয়া নকৰিবা;
\v 2 উঠা,পদ্দন-অৰামলৈ নিজৰ পিতামহ বথুৱেলৰ ঘৰলৈ গৈ, তাৰ পৰা তোমাৰ মোমায়েৰা লাবনৰ জীয়েকহঁতৰ মাজৰ কোনো এজনীক বিয়া কৰি আনাগৈ।
\v 3 তোমাৰ পৰা জাতি সমূহ হ’ব পৰাকৈ, সৰ্ব্বশক্তিমান ঈশ্বৰে তোমাক আশীৰ্ব্বাদ দি বহুবংশ আৰু বৃদ্ধি কৰক;
\v 4 আৰু তুমি প্ৰবাসী হৈ থকা এই যি দেশ ঈশ্বৰে অব্ৰাহামক দিলে, তুমি ইয়াক অধিকাৰ কৰিবৰ নিমিত্তে, তেওঁ অব্ৰাহামলৈ দিয়া আশীৰ্ব্বাদকো তোমালৈ আৰু তোমাৰ সৈতে তোমাৰ বংশলৈ সফল কৰক।
\v 5 পাছে ইচহাকে যাকোবক বিদায় দিলত, তেওঁ পদ্দন-অৰামলৈ, অৰামীয়া বখুৱেলৰ পুত্ৰ, যাকোব আৰু এচৌৰ মাক ৰিবেকাৰ ককায়েক লাবনৰ তালৈ গ’ল।
\p
\v 6 এইদৰে ইচহাকে যাকোবক আশীৰ্ব্বাদ কৰি, পদ্দন-অৰামৰ পৰা ছোৱালী বিয়া কৰি আনিবলৈ পঠোৱা, আৰু তেওঁক আশীৰ্ব্বাদ কৰোঁতে, তুমি কনানীয়া জীয়াৰীহঁতৰ কোনো ছোৱালী বিয়া নকৰিবা বুলি আজ্ঞাও দিয়া,
\v 7 আৰু যাকোবে তেওঁৰ পিতৃ-মাতৃৰ আজ্ঞা মানি, পদ্দন-অৰামলৈ যোৱা যেতিয়া এচৌৱে জানিলে,
\v 8 আৰু তাত বাজে, এই কনানীয়া জীয়াৰাহঁতত তেওঁৰ পিতৃ ইচহাকেৰ সন্তোষ নাই বুলি যেতিয়া বুজিলে,
\v 9 তেতিয়া এচৌৱে তেওঁৰ দুজনী তিৰোতা থকাতো, তেওঁ ইশ্মায়েলৰ তালৈ গৈ, অব্ৰাহামৰ পুতেক ইশ্মায়েলৰ জীয়েক, নবায়োতৰ ভনীয়েক মহলতক বিয়া কৰি অনিলে।
\s বাটত যাকোবে সপোন দেখা।
\p
\v 10 পাছে যাকোবে বেৰ-চেবাৰ পৰা ওলাই হাৰণৰ ফাললৈ যাত্ৰা কৰিলে;
\v 11 আৰু বেলি মাৰ যোৱাত, এখন ঠাই পাই তাতে তেওঁ ৰাতি থাকিল; আৰু সেই ঠাইৰ শিল এটা লৈ, তাক মুৰৰ তলত দি, সেই ঠাইতে পৰি শুই থাকিল।
\v 12 পাছে সপোনত মূৰ পৃথিৱীত লগা, আনটো মূৰ আকাশত লগা, এনে এখন জখলা তেওঁ দেখিলে, আৰু তাৰ ওপৰেদি ঈশ্বৰৰ দূতবিলাকক উঠিবৰ আৰু নামিবৰ দেখিলে।
\v 13 আৰু দেখা যিহোৱাই তেওঁৰ ওচৰত থিয় হৈ ক’লে, ময়েই তোমাৰ ওপৰ পিতৃ অব্ৰাহামৰ ঈশ্বৰ যিহোৱা, আৰু ইচহাকৰো ঈশ্বৰ; এই যি ভূমিত তুমি শয়ন কৰিছা, ইয়াক মই তোমাক আৰু তোমাৰ বংশকো দিম।
\v 14 তোমাৰ বংশ পৃথিৱীৰ ধুলিৰ নিচিনা অসংখ্য হ’ব; তুমি পূৱ, পশ্চিম, উত্তৰ, আৰু দক্ষিণলৈ বিস্তাৰিত হৈ যাবা; তোমাত আৰু তোমাৰ বংশতেই পৃথিৱীৰ সমুদাই গোষ্ঠী আশীৰ্ব্বাদপ্ৰাপ্ত হ’ব।
\v 15 আৰু চোৱা, মই তোমাৰ লগত আছোঁ; যি যি ঠাইলৈ তুমি যাবা, সেই ঠাইতেই মই তোমাক ৰক্ষা কৰিম; আৰু পুনৰায় এই দেশলৈ তোমাক ওলোটাই আনিম; কিয়নো মই তোমাক কোৱা সকলো কথাকে সিদ্ধ নকৰোঁমানে,মই তোমাক ত্যাগ নকৰোঁ।
\v 16 পাছে যাকোবে টোপনিৰ পৰা সাৰ পাই ক’লে, স্বৰূপেই এই ঠাইত যিহোৱা আছে; কিন্তু মই তাক জনা নাছিলোঁ।
\v 17 আৰু তেওঁ ভয় পাই ক’লে, ই কেনে ভয়ানক ঠাই! ই ঈশ্বৰৰ গৃহ মাথোন, আন একো নহয়; আৰু এয়াই স্বৰ্গৰো দুৱাৰ।
\p
\v 18 পাছে যাকোবে অতি ৰাতিপুৱাতে উঠি, তেওঁ যি শিল মুৰৰ তলত লৈছিল, তাকে স্তম্ভৰূপে স্থাপন কৰি, তাৰ ওপৰত তেল বাকি দিলে।
\v 19 আৰু তেওঁ সেই ঠাইৰ নাম বৈৎ-এল [ঈশ্বৰৰ গৃহ] ৰাখিলে; কিন্তু পূৰ্ব্বে সেই নগৰৰ নাম লুজ আছিল।
\v 20 পাছে যাকোবে সঙ্কল্প কৰি এই প্ৰতিজ্ঞা কৰিলে, বোলে যদি ঈশ্বৰ মোৰ সঙ্গী হয়, মই যাবলগীয়া এই বাটত মোক ৰক্ষা কৰে, আৰু খাবলৈ আহাৰ, পিন্ধিবলৈকো বস্ত্ৰ দিয়ে,
\v 21 আৰু তাতেই যদি মই পিতৃৰ ঘৰলৈ পুনৰায় শান্তিৰে আহিবলৈ পাওঁ, তেন্তে যিহোৱাই মোৰ ঈশ্বৰ হ’ব,
\v 22 আৰু মই স্তম্ভ স্বৰূপে স্থাপন কৰা এই শিল ঈশ্বৰৰ গৃহ হ’ব; আৰু তুমি মোক যি যি দিবা, মই তাৰ দহ ভাগৰ এভাগ নিশ্চয়ে তোমাকে দিম।
\c 29
\s যাকোবৰ বিবাহ। তেওঁৰ এঘাৰ জন পুত্ৰৰ জন্ম।
\p
\v 1 পাছে যাকোবে তাৰ পৰা উঠি যাত্ৰা কৰি, পূৱ দেশীয় সন্তানবিলাকৰ দেশ পালেগৈ।
\v 2 তাতে, তেওঁ দেখিলে, যে, পথাৰত এটা নাদ আছে, আৰু তাৰ ওচৰত তিনি জাক মেৰ শুই আছে; কিয়নো মানুহে সেই নাদৰ পৰা জাকবোৰক পানী খুৱায়; আৰু সেই নাদৰ মুখ ঢকা শিল ডাঙৰ।
\v 3 পাছে নাদৰ ওচৰত আটাইবোৰ জাক গোট খোৱা হ’লে, মানুহে তাৰ মুখৰ শিল বগৰাই, মেৰক পানী খুৱাই অঁতাই, পুনৰায় নাদৰ মুখত শিলটো আগৰ দৰে দি থয়।
\v 4 পাছে যাকোবে সিবিলাকক সুধিলে, হে, ভাইবিলাক, তোমালোক ক’ৰ মানুহ? তাতে সিবিলাকে ক’লে আমি হাৰণৰ মানুহ।
\v 5 তেতিয়া তেওঁ সিবিলাকক সুধিলে, তোমালোকে নাহোৰৰ নাতিয়েক লাবনক চিনি পোৱানে? সিবিলাকে ক’লে, আমি চিনি পাওঁ।
\v 6 তাতে তেওঁ সিবিলাকক সুধিলে, তেওঁ কুশলে আছেনে? সিবিলাকে ক’লে, হয়, কুশলে আছে, আৰু সৌৱা চোৱা, তেওঁৰ জীয়েক ৰাহেলে মেৰৰ জাক লৈ আহিছে।
\v 7 তেতিয়া তেওঁ ক’লে, দেখা, এতিয়া বেলি বহুত আছে, মেৰৰ জাক গোটাবৰ সময় নৌ হয়; তোমালোকে মেৰক পানী খুৱাই আকৌ চৰোৱাগৈ।
\v 8 কিন্তু সিবিলাকে ক’লে, আটাইবোৰ জাক গোট নাখায় মানে, তাক আমি কৰিব নোৱাৰোঁ; পাছে নাদৰ মুখৰ পৰা শিল বগৰোৱা হ’লে, আমি মেৰবোৰক পানী খুৱাম।
\v 9 এইদৰে তেওঁ সিবিলাকৰ সৈতে কথাবাৰ্ত্তা হৈ থাকোঁতেই, ৰাহেলে আপোনাৰ বাপেকৰ মেৰ লৈ পালেহি; কিয়নো তাই সেইবোৰক ৰখিছিল।
\v 10 তেতিয়া যাকোবে আপোনাৰ মোমায়েক লাবনৰ জীয়েক ৰাহেলক আৰু আপোনাৰ মোমায়েক লাবনৰ মেৰ বোৰক দেখি, তেওঁ ওচৰ চাপি গৈ নাদৰ মুখৰ পৰা শিল বগৰাই দি নিজ মোমায়েক সেই লাবনৰ মেৰ-জাকক পানী খুৱালে।
\v 11 পাছে যাকোবে ৰাহেলক চুমা খাই বৰকৈ কান্দিবলৈ ধৰিলে।
\v 12 আৰু আপুনি যে তেওঁৰ বাপেকৰ ভাগিনীয়েক, ৰিবেকাৰ পুতেক ইয়াকে যাকোবে ৰাহেলক ক’লত তাই লৰি গৈ, নিজৰ বাপেকক সম্বাদ দিলে।
\p
\v 13 তেতিয়া লাবনে নিজৰ ভাগিনীয়েক যাকোবৰ বাৰ্ত্তাপাই, তেওঁ আগবঢ়াই নিবলৈ লৰি আহিল; আৰু তেওঁক সাৱট মাৰি ধৰি চুমা খাই, নিজৰ ঘৰলৈ লৈ গ’ল। পাছে তেওঁ লাবনক সেই সকলো কথা ক’লত,
\v 14 লাবনে ক’লে, তুমি নিশ্চয়ে মোৰ হাড় আৰু মোৰ মঙহ। পাছে যাকোব তেওঁৰ ঘৰত পূৰা এমাহ থাকিল।
\v 15 তেতিয়া লাবনে যাকোব ক’লে, তুমি মোৰ ভাগিন হোৱা হেতুকে জানো বিনামূল্যে মোৰ বন কৰিব লাগে? তুমি কি বেচ লবা, তাক মোক কোৱা।
\v 16 সেই সময়ত লাবনৰ দুজনী জীয়েক আছিল; তাৰে বৰ জনীৰ নাম লেয়া, আৰু সৰু জনীৰ নাম ৰাহেল।
\v 17 লেয়াৰ চকু নিস্তেজ আছিল; কিন্তু ৰাহেল সুন্দৰী আৰু দেখনীয়াৰ আছিল।
\v 18 আৰু যাকোবে ৰাহেলক প্ৰেম কৰিছিল; এই নিমিত্তে তেওঁ ক’লে, তোমাৰ সৰু জীয়েৰা ৰাহেলৰ নিমিত্তে মই তোমাৰ ইয়াত সাত বছৰ খাতি দিম।
\v 19 তাতে লাবনে ক’লে, তাইক আন মানুহক দিয়াতকৈ তোমাক দিয়াই ভাল; বাৰু তুমি মোৰ লগতে থাকা।
\v 20 এইদৰে যাকোবে ৰাহেলৰ নিমিত্তে সাত বছৰ খাতি দিলে; আৰু তাইক প্ৰেম কৰাৰ কাৰণে, তেওঁৰ মানত সেয়ে অলপ দিন যেনহে লাগিল।
\p
\v 21 পাছে যাকোবে লাবনক ক’লে, মোৰ নিয়মিত কাল পূৰ হ’ল; এতেকে মোৰ ভাৰ্য্যা মোক দিয়া, মই তেওঁত গমন কৰোঁ।
\v 22 তেতিয়া লাবনে সেই ঠাইৰ সকলো মানুহক গোটাই এটা ভোজ দিলে।
\v 23 পাছে সন্ধ্যা হ’লত, আপোনাৰ জীয়েক লেয়াক নি তেওঁৰ ওচৰত দিলে; তাতে তেওঁ লেয়াত গমন কৰিলে।
\v 24 আৰু লাবনে জিল্পা নামেৰে নিজ বেটীকো, তেওঁৰ জীয়েক লেয়াৰ বেটী হ’বলৈ লেয়াক দিলে।
\v 25 কিন্তু ৰাতিপুৱালত তেওঁ দেখিলে, যে, তেওঁ দেখুন লেয়াহে; তাতে তেওঁ লাবনক ক’লে, তুমি মোলৈ এইটো কি কাম কৰিলা? ৰাহেলৰ নিমিত্তে জানো মই তোমাক খাতি দিয়া নাই? তেন্তে মোক কিয় ছল কৰিলা?
\v 26 তেতিয়া লাবনে ক’লে, বৰ জনীৰ আগেয়ে সৰু জনীক দিয়া আমাৰ ইয়াত দস্তুৰ নাই।
\v 27 এতিয়া এইৰ সাত দিন পূৰ কৰা। তেতিয়া আমি তোমাক সিজনীও দিম; আৰু তাইৰ নিমিত্তেও তুমি মোৰ ইয়াত সাত বছৰ খাতি দিবা।
\v 28 তাতে যাকোবে সেই দৰে কৰিলে; আৰু সাত দিন পূৰ হ’লত, লাবনে তেওঁৰ জায়েক ৰাহেলকো তেওঁৰ লগত বিয়া দিলে।
\v 29 আৰু লাবনে তেওঁৰ জীয়েক ৰাহেলকো বিলহা নামেৰে তেওঁৰ বেটীক ৰাহেলৰ বেটী হ’বলৈ তেওঁক দিলে।
\v 30 তেতিয়া তেওঁ ৰাহেলত গমন কৰিলে; আৰু লেয়াতকৈ তেওঁ ৰাহেলক অধিক প্ৰেম কৰিলে; পাছে তেওঁ লাবনৰ তাত আৰু সাত বছৰ খাতি দিলে।
\p
\v 31 লেয়াক বেয়া পোৱা দেখি যিহোৱাই তেওঁক গৰ্ভধাৰণৰ শক্তি দিলে; কিন্তু ৰাহেল বাজীঁ হ’ল।
\v 32 তাতে লেয়া গৰ্ভৱতী হৈ এটি পুত্ৰ প্ৰসৱ কৰি তাৰ নাম ৰূবেণ [পুত্ৰক চোৱা], ৰাখিলে; কিয়নো তেওঁ ক’লে, যিহোৱাই মোৰ দুখলৈ চালে, কাৰণ এতিয়া স্বামীয়ে মোক প্ৰেম কৰিব।
\v 33 পাছে তেওঁ পুনৰায় গৰ্ভৱতী হৈ এটি পুত্ৰ প্ৰসৱ কৰি ক’লে, মোক যে ভাল নেপায়, তাক যিহোৱাই শুনি মোক এইটোও দিলে; পাছে তেওঁ তাৰ নাম চিমিয়োন [শ্ৰৱণ] ৰাখিলে।
\v 34 পুনৰায় তেওঁ গৰ্ভৱতী হৈ এটি পুত্ৰ প্ৰসৱ কৰি ক’লে, এইবাৰ হ’লে, মোৰ স্বামী মোত আসক্ত হ’ব; কিয়নো মই তেওঁলৈ তিনিটি পুত্ৰ প্ৰসৱ কৰিলোঁ; এতেকে তাৰ নাম লেবী [আসক্ত] ৰাখিলে।
\v 35 পাছে তেওঁ পুনৰায় গৰ্ভৱতী হৈ এটি পুত্ৰ প্ৰসৱ কৰি ক’লে, এইবাৰ হ’লে মই যিহোৱাৰ প্ৰশংসা কৰোঁ; এতেকে তেওঁ তাৰ নাম যিহূদা [যিহোৱাৰ প্ৰশংসা] ৰাখিলে; তাৰ পাছত তেওঁ প্ৰসৱ কৰিবলৈ এৰিলে।
\c 30
\p
\v 1 ৰাহেলে যাকোবলৈ আপোনাৰ সন্তান নজন্মা দেখি, বায়েকক অসূয়া কৰিবলৈ ধৰিলে; আৰু ৰাহেলে যাকোবক ক’লেও, বোলে, মোক সন্তান দিয়া; নহ’লে মই মৰিম।
\v 2 তাতে ৰাহেললৈ যাকোবৰ ক্ৰোধ প্ৰজ্বলিত হ’লত, তেওঁ ৰাহেলক ক’লে, যি ঈশ্বৰে তোমাক গৰ্ভফল নিদিয়াকৈ ৰাখিছে, মই জানো তেওঁৰ প্ৰতিনিদি হৈছোঁ?
\v 3 পাছে ৰাহেলে ক’লে, চোৱাচোন, মোৰ বিলহা বেটী আছে, তুমি তাইত গমন কৰা; পাছে তাই মোৰ কোলাত পুত্ৰ প্ৰসৱ কৰিব; তাতে ময়ো তাইৰ দ্বাৰাই সন্তান পাম।
\v 4 তেতিয়া ৰাহেলে নিজৰ বেটী বিলহাক তেওঁৰ তিৰোতা কৰি দিলে; তাতে যাকোবে তাইত গমন কৰিলত,
\v 5 বিলহাই গৰ্ভৱতী হৈ যাকোবলৈ এটি পুত্ৰ প্ৰসৱ কৰিলে।
\v 6 তেতিয়া ৰাহেলে ক’লে, ঈশ্বৰে মোৰ সোধ বিচাৰ কৰি, আৰু মোৰ কাকুতিও শুনি, মোক এটি পুত্ৰ দিছে;
\v 7 এই হেতুকে তেওঁ তাৰ নাম দান [সোধ] ৰাখিলে। পাছে ৰাহেলৰ বেটী বিলহাই পুনৰ্ব্বাৰ গৰ্ভৱতী হৈ, যাকোবলৈ দ্বিতীয় পুত্ৰ প্ৰসৱ কৰিলে।
\v 8 তেতিয়া ৰাহেলে ক’লে, মই বায়ে সৈতে মহা মালযুদ্ধ কৰি জিকিলোঁ; এতেকে তেওঁ তাৰ নাম নপ্তালী [মালযুদ্ধ] থলে।
\v 9 পাছে লেয়াই নিজে প্ৰসৱ কৰিবলৈ এৰা দেখি, তেৱোঁ তেওঁৰ বেটী জিল্পাক নি, যাকোবৰ তিৰোতা কৰি দিলে।
\v 10 তাতে লেয়াৰ বেটী জিল্পাই যাকোবলৈ এটি পুত্ৰ প্ৰসৱ কৰিলত,
\v 11 লেয়াই ক’লে, কেনে সু-ভাগ্য! আৰু তেওঁ তাৰ নাম গাদ [সুভাগ্য] ৰাখিলে।
\v 12 পাছে লেয়াৰ বেটী জিল্পাই যাকোবলৈ দ্বিতীয় পুত্ৰ প্ৰসৱ কৰিলে।
\v 13 তাতে লেয়াই ক’লে, মই সুখীয়া; কিয়নো তিৰোতা লোকে মোক ধন্য ধন্য বুলি ক’ব; এতেকে তেওঁ তাৰ নাম আচেৰ [সুখীয়া] ৰাখিলে।
\p
\v 14 পাছে ঘেহুঁধান দোৱাৰ সময়ত, ৰূবেণে ওলাই গৈ পথাৰত দুদা ফল পাই, তেওঁৰ মাক লেয়াক আনি দিলে; তেতিয়া ৰাহেলে লেয়াক ক’লে, তোমাৰ পোঁৱাই অনা দুদা ফলৰ দুটামান মোকো দিয়া।
\v 15 তাতে তেওঁ ক’লে, তুমি মোৰ স্বামীকে ল’লা, এইটো জানো সৰু কথা? এতিয়া মোৰ পোৰ দূদা ফলকো ল’ব খোজানে? তেতিয়া ৰাহেলে ক’লে, তোমাৰ পোঁৰ দুদা ফলৰ সলনি তেওঁ আজি ৰাতি তোমাৰে সৈতে শয়ন কৰিবগৈ।
\v 16 পাছে গধূলি বেলিকা, যাকোব পথাৰৰ পৰা আহোঁতে, লেয়াই তেওঁক আগবঢ়ায় আনিবলৈ বাহিৰলৈ গৈ, তেওঁক ক’লে, তুমি মোত গমন কৰিব লাগে; কিয়নো তাৰ বেচ মই মোৰ পোঁৰ দুদা ফল দিলোঁ; তাতে তেওঁ সেই ৰাতি লেয়াই সৈতে শয়ন কৰিলে।
\v 17 আৰু ঈশ্বৰে লেয়াৰ প্ৰাৰ্থনা শুনিলত, তেওঁ পুনৰ্ব্বাৰ গৰ্ভৱতী হৈ যাকোবলৈ পঞ্চম পুত্ৰ প্ৰসৱ কৰিলে।
\v 18 তেতিয়া লেয়াই ক’লে, মই স্বামীকে মোৰ বেটী দিছিলোঁ, তাৰ বেচ ঈশ্বৰে মোক দিলে; এই হেতুকে তেওঁ তাৰ নাম ইচাখৰ [বেচ] থলে।
\v 19 পাছে লেয়া পুনৰ্ব্বাৰ গৰ্ভৱতী হৈ, যাকোবলৈ ষষ্ঠ পুত্ৰ প্ৰসৱ কৰিলে।
\v 20 তেতিয়া লেয়াই ক’লে, ঈশ্বৰে মোক উত্তম যৌতুক দিলে; এতিয়া মোৰ স্বামী মোৰ লগত থাকিব; কিয়নো মই তেওঁলৈ ছয়টি পুত্ৰ প্ৰসৱ কৰিলোঁ; তাতে তেওঁ তাৰ নাম জবুলুন [থকা] ৰাখিলে।
\v 21 তাৰ পাছত তেওঁ এজনী ছোৱালী প্ৰসৱ কৰি তাইৰ নাম দীনা ৰাখিলে।
\v 22 পাছে ঈশ্বৰে ৰাহেলক সুঁৱৰি আৰু তেওঁৰ প্ৰাৰ্থনাও শুনি, তেওঁকো গৰ্ভধাৰণৰ শক্তি দিলে।
\v 23 তেতিয়া তেওঁ গৰ্ভৱতী হৈ এটি পুত্ৰ প্ৰসৱ কৰিলে ক’লে, ঈশ্বৰে মোৰ অপযশ দূৰ কৰিলে।
\v 24 পাছে তেওঁ, যিহোৱাই মোক আৰু এটি পুত্ৰ দিয়ক বুলি, তাৰ নাম যোচেফ [বৃদ্ধি] ৰাখিলে।
\s লাবনে সৈতে যাকেবৰ নতুন বন্দোবস্ত।
\p
\v 25 পাছে ৰাহেলে যোচেফক প্ৰসৱ কৰাৰ পাছত, যাকোবে লবনক ক’লে, মই নিজ ঠাইলৈ আৰু নিজ দেশলৈ যাওঁ, মোক বিদায় দিয়া।
\v 26 আৰু মই যিবিলাকৰ নিমিত্তে তোমাৰ ইয়াত খাতি দিলোঁ, মোৰ সেই ভাৰ্য্যা আৰু সন্তানবিলাক মোক দিয়া, মই যাওঁ; কিয়নো মই কেনেকৈ পৰিশ্ৰমেৰে তোমাৰ ইয়াত খাতি দিলোঁ, তুমি তাক নিজে জানিছা।
\v 27 তেতিয়া লাবনে তেওঁক ক’লে, বিনয় কৰোঁ, যদি তোমাৰ দৃষ্টিত মই অনুগ্ৰহপ্ৰাপ্ত হৈছোঁ, তেন্তে থাকা যিহোৱাই যে মোক তোমালৈ চাই আশীৰ্ব্বাদ কৰিছে, তাক মই অনুমান কৰি বুজিছোঁ।
\v 28 তেওঁ আৰু ক’লে, তোমাৰ খাটনি বেচৰ নিৰূপণ কৰি কোৱা, মই দিম।
\v 29 তেতিয়া যাকোবে তেওঁক ক’লে, মই কেনেকৈ তোমাৰ ইয়াত খাটি দিছোঁ, আৰু তোমাৰ পশুৰ জাকবোৰ বা মোৰ লগত কি ৰূপে আছে, তাক তুমি নিজে জানিছা।
\v 30 কিয়নো মই অহাৰ আগেয়ে তোমাৰ অলপ হে আছিল; এতিয়া হ’লে বাঢ়ি বাঢি অনেক জাকসমূহ হৈ গৈছে; এইদৰে মই য’লৈকে গ’লো, তাতে যিহোৱাই তোমাক আশীৰ্ব্বাদ কৰিলে; কিন্তু মোৰ নিজ পৰিয়ালৰ নিমিত্তে নো মই কেতিয়া কাম কৰিম?
\v 31 তেতিয়া লাবনে ক’লে, মই তোমাক কি দিম? যাকোবে ক’লে, তুমি মোক আন একোকে নিদি, যদি মোলৈ এইৰূপ কাৰ্য্য কৰা, তেন্তে মই পুনৰায় তোমাৰ পশুৰ জাক চৰাই প্ৰতি পাল কৰিম।
\v 32 আজি মই তোমাৰ আটাইবোৰ জাকৰ মাজেদি গৈ, সকলোৰে ফুটুকা-ফুটুকী, চিলা-পখৰা, আৰু ক’লা বৰণেৰে মেৰবোৰ, আৰু চিলা-পখৰা ও ফুটুকা-ফুটুকী ছাগলীবোৰকো বেলেগ বেলেগ কৰোঁ গৈ, আৰু তেনেকুৱাবোৰেই মোৰ বেচ হ’ব।
\v 33 তাতে আগলৈ যেতিয়া তুমি মোৰ বেচ চাবলৈ আহিবা, তেতিয়া মোৰ ন্যায় কাৰ্য্যই তোমাৰ আগত মোৰ বিৰুদ্ধে সাক্ষ্য দিব; ছাগলীবোৰৰ মাজৰ ফুটুকা-ফুটুকী আৰু চিলা-পখৰা নোহোৱা, আৰু মেৰবোৰৰ মাজত ক’লা নোহোৱা, এনে পশু মোৰ লগত পালে সেয়ে চুৰি বুলি গণিত হ’ব।
\v 34 তেতিয়া লাবনে ক’লে, বাৰু, তোমাৰ কথাৰ দৰেই হওঁক।
\v 35 পাছে লাবনে সেই দিনাই ঢেকীয়াপতীয়া আঁচেৰে, আৰু চিলা-পখৰা মতা ছাগবোৰক, আৰু ফুটুকা-ফুটুকী ও চিলা-পখৰা, অৰ্থাৎ যিবোৰৰ বগা দাগ আছিল, এনে মাইকী ছাগলীবোৰকো, আৰু ক’লা বৰণেৰে মেৰবোৰকো বেলেগ কৰি তেওঁৰ পুতেকহঁতৰ হাতত শোধাই দিলে;
\v 36 আৰু তেওঁ নিজ জাকৰ পৰা যাকোবৰ জাক, তিন দিনৰ বাটলৈ আঁতৰাই পঠালে; পাছে যাকোবে লাবনৰ অৱশিষ্ট জাকবোৰ চৰাবলৈ ধৰিলে।
\p
\v 37 তাৰ পাছত যাকোবে লিবনি, লুজ আৰু অম্মোন গছৰ কেঁচা ডাল কাটি আনি আঁচ-আঁচকৈ সেইবোৰৰ ছাল গুচাই কাঠৰ বগা বগা আঁচ উলিয়ালে;
\v 38 আৰু যি ঠাইত জাকবোৰে পানী খাবলৈ আহে, সেই ঠাইতে সিহঁতৰ সন্মুখত পানী খোৱা ঘোলনীৰ মাজত সেই ডালবোৰ থিয়কৈ থয়; তাতে পানী খোৱা সময়ত সিহঁত গাভিনী হয়;
\v 39 পাছে জাকবোৰ সেই ডালবোৰৰ সন্মুখত গাভিনী হোৱাত, সিহঁতে ঢেকীয়াপতীয়া আঁচেৰে, আৰু ফুটুকা-ফুটুকী ও চিলা-পখৰা পোৱালি জগায়।
\v 40 তেতিয়া যাকোবে সেইবোৰ পোৱালি বেলেগ কৰি, লাবনৰ জাকত থকা সেই ঢেকীয়াপতীয়া আঁচেৰে পোৱালিবোৰত, আৰু ক’লা বৰণীয়া মেৰ পোৱালিবোৰতো চকু পৰাকৈ, তালৈ মুকৈ জাকবোৰ ৰাখে; এইদৰে লাবণৰ জাকে সৈতে তেওঁ নিজ জাকবোৰ নেৰাখি, সিহঁতক বেলেগ কৰি থয়।
\v 41 আৰু যেতিয়া বলী পশুবোৰ গাভিনী হয়, তেতিয়া সেই ডালবোৰৰ সম্মুখেহে যেন গাভিনী হয়, এই নিমিত্তে ঘোলনীৰ মাজত যাকোবে সেই ডালবোৰ থয়;
\v 42 কিন্তু দুৰ্ব্বল পশুবোৰৰ আগত হ’লে নথয়; তাতে দুৰ্ব্বলবোৰ লাবণৰ, আৰু বলী পশুবোৰ যাকোবৰ হয়।
\v 43 এইদৰে সেই মানুহ সম্পত্তিৰে অতিশয়ৰূপে বৃদ্ধি পাই, তেওঁৰ বিস্তৰ পশু, বন্দী, বেটী, উট আৰু গাধও হ’ল।
\c 31
\s যাকোব পলাই যোৱা। তেওঁ লাবনে সৈতে কৰা নিয়ম।
\p
\v 1 পাছে যাকোবে, লাবনৰ পুতেকহঁতে এই কথা কোৱা শুনিলে, বোলে, যাকোবে আমাৰ পিতৃৰ যি আছিল, তাৰ পৰাহে সি ইমান ঐশ্বৰ্য্য পাইছে।
\v 2 আৰু যাকোবে লাবনৰ মুখ দেখি বুজিলে, যে, তেওঁৰ মুখ তেওঁলৈ আগৰ দৰে নহয়।
\v 3 পাছে যিহোৱাই যাকোবক ক’লে, তুমি তোমাৰ পৈতৃক দেশলৈ উভটি যোৱা; মই তোমাৰ সঙ্গী হ’ম।
\v 4 তেতিয়া যাকোবে মানুহ পঠাই ৰাহেল আৰু লেয়াক নিজৰ জাকৰ ওচৰলৈ পথাৰলৈ মতাই সিবিলাকক ক’লে,
\v 5 মই দেখিছোঁ তোমালোকৰ পিতৃৰ মুখ মোলৈ পূৰ্বৰ দৰে নহয়; কিন্তু মোৰ পিতৃৰ ঈশ্বৰ হ’লে, মোৰ সঙ্গী হৈয়েই আছে।
\v 6 মোৰ শক্তিয়ে আঁটেমানলৈকে মই যে তোমালোকৰ পিতৃৰ ইয়াত খাটি দিছোঁ, তাক তোমালোকেই জানা।
\v 7 তথাপি তোমালোকৰ পিতৃয়ে মোক ছল কৰি, মোৰ বেচ দহ বাৰ সলনি কৰিছে; কিন্তু ঈশ্বৰে হ’লে, তেওঁক মোৰ হানি কৰিবলৈ দিয়া নাই।
\v 8 তেওঁ যদি কয়, ফুটূকা-ফুটূকীবোৰে তোমাৰ বেচ হ’ব, তেতিয়া জাকৰ আটাইবোৰে ফুটূকা-ফুটূকী পোৱালি জগায়; আৰু তেওঁ যদি কয়, ঢেকীয়াপতীয়া আঁচেৰেবোৰ তোমাৰ বেচ হ’ব, তেতিয়া জাকৰ আটাইবোৰে ঢেকীয়াপতীয়া আঁচেৰে পোৱালি জগায়।
\v 9 এইদৰে ঈশ্বৰে তোমালোকৰ পিতৃৰ পশুবোৰ নি মোক দিছে।
\p
\v 10 পশুবোৰ গাভিনী হোৱা সময়ত, মই সপোনত চকু তুলি দেখিলোঁ, যে, জাকৰ মাইকী ছাগলীবোৰৰ ওপৰত যিমান মতা ছাগ উঠিছে, সেই সকলোৱেই ঢেকীয়াপতীয়া আঁচেৰে, আৰু ফুটূকা-ফুটূকী ও পখৰা-পখৰী।
\v 11 তেতিয়া ঈশ্বৰৰ দূতে সপোনত মোক ক’লে, হে যাকোব; তাতে মই ক’লোঁ, চাওকচোন, মই আছোঁ।
\v 12 তেওঁ ক’লে, সৌৱা, মূৰ দাঙি চোৱা, জাকৰ মাইকী ছাগলীবোৰৰ ওপৰত যিমান মতা ছাগ উটিছে, সেই আটাইবোৰ ঢেকীয়াপতীয়া আঁচেৰে, আৰু ফুটূকা-ফুটূকী ও পখৰা-পখৰী; কিয়নো লাবনে তোমালৈ যি যি কৰিছে, সেই সকলোকে মই দেখিছোঁ।
\v 13 যি ঠাইত তুমি স্তম্ভ অভিষেক কৰিছিলা, আৰু সঙ্কল্প কৰি মোৰ অৰ্থে প্ৰতিজ্ঞা কৰিছিলা, সেই বৈৎএলৰ ঈশ্বৰ মই; এতিয়া তুমি উঠা, আৰু এই দেশৰ পৰা ওলাই নিজ জন্ম-ভূমিলৈ উভটি যোৱা।
\v 14 তাতে ৰাহেল আৰু লেয়াই উত্তৰ দি তেওঁক ক’লে, পিতৃৰ ঘৰত এতিয়ালৈকে আমাৰ কিবা ভাগ বা অধিকাৰ আছেনে?
\v 15 আমি জানো তেওঁৰ আগত বিদেশিনীৰূপে গণ্য হোৱা নাই? কিয়নো তেওঁ আমাক বেচিলে, আৰু বেচি পোৱা ধনকো তেওঁ গ্ৰাস কৰিলে।
\v 16 কিয়নো ঈশ্বৰে আমাৰ পিতৃৰ পৰা যিবোৰ সম্পতি নিলে, নিশ্চয়ে সেই সকলোবোৰ আমাৰ আৰু আমাৰ সন্তানবিলাকৰেই; এতেকে এতিয়া ঈশ্বৰে তোমাক কোৱাৰ দৰে কাৰ্য্য কৰা।
\p
\v 17 তেতিয়া যাকোবে উঠি, তেওঁৰ সন্তান আৰু তিৰোতাবিলাককো উটত তুলি,
\v 18 তেওঁৰ নিজৰ উপাৰ্জিত পশুৰ জাক আদি সম্পতি, অৰ্থাৎ পদ্দন-অৰামত যিবোৰ পশুৰ জাক আদি আৰ্জিছিল, সেই সকলোকে লৈ কনান দেশলৈ তেওঁৰ পিতৃ ইচহাকৰ ত’লৈ যাবলৈ যাত্ৰা কৰিলে।
\v 19 সেই সময়ত লাবনে মেৰৰ নোম কাটিবলৈ গৈছিল; তাতে ৰাহেলে তেওঁৰ বাপেকৰ গৃহ-দেৱতাবোৰ চুৰকৈ আনিলে।
\v 20 পাছে, অৰামীয়া লাবনে নজনাকৈ, যাওঁ বুলি যাকোবে তেওঁক একো সম্বাদ নিদিয়াকৈ পলাল।
\v 21 এইদৰে তেওঁ উঠি, তেওঁৰ সৰ্ব্বস্ব লৈ পলাই, নদী পাৰ হৈ গিলিয়দ পৰ্ব্বতৰ ফাললৈ মুখকৈ যাত্ৰা কৰিলে।
\p
\v 22 পাছে যাকোব পলোৱাৰ বাৰ্ত্তা তৃতীয় দিনা লাবনক কোৱা হ’লত,
\v 23 তেওঁ নিজৰ কুটুম্ববিলাকক লগত লৈ, যাকোবৰ পাছে পাছে সাদিনৰ বাটলৈকে খেদি আহি, গিলিয়দ পৰ্ব্বতত তেওঁক লগ ধৰিলে।
\v 24 কিন্তু ৰাতি সপোনত ঈশ্বৰে অৰামীয়া লাবনৰ ওচৰলৈ আহি তেওঁক ক’লে, বোলে, সাৱধান হোৱা, তুমি যাকোবৰ ভাল বেয়া একোকে নক’বা।
\v 25 লাবনে যাকোবৰ লগ ধৰা কালত, যাকোবৰ তম্বু পৰ্ব্বতত তৰা আছিল; পাছে লাবনেও নিজৰ কুটুম্ববিলাকে সৈতে গিলিয়দ পৰ্ব্বততে তম্বু তৰিলে।
\v 26 পাছে লাবনে যাকোবক ক’লে, মই নজনাকৈ যে তুমি গুচি আহিলা, আৰু তৰোৱালেৰে বন্দী কৰি অনা লোকৰ দৰে মোৰ জীহঁতক লৈ আহিলা, এইটোনো তুমি কি কাম কৰিলা?
\v 27 মই খঞ্জৰী আৰু বীণা-বাদ্যেৰে গান কৰি কৰি হৰিষেৰে তোমাক বিদায় দিবলৈ তুমি মোক একোকে নকৈ, মই নজনাকৈ গুপুতে কিয় পলাই আহিলা?
\v 28 মোৰ পো-জীবিলাকক চুমা খাবলৈকো মোক নিদিলা, ইয়াতে তুমি অজ্ঞানৰ কৰ্ম্ম কৰিলা।
\v 29 তোমালোকৰ হানি কৰিবলৈ মোৰ শক্তি আছে; কিন্তু যোৱাৰাতি তোমালোকৰ পৈতৃক ঈশ্বৰে মোক এই কথা ক’লে, সাৱধান হোৱা, যাকোবক তুমি ভাল বেয়া একোকে নক’বা।
\v 30 এতিয়া তুমি মোৰ পিতৃৰ ঘৰলৈ যাবলৈ হাবিয়াহ কৰাৰ নিমিত্তে যাব লাগে হয়, কিন্তু মোৰ দেৱতাবোৰ চুৰকৈ আনিলা কিয়?
\v 31 তাতে যকোবে উত্তৰ কৰি লাবনক ক’লে, মই ভয় কৰিলোঁ; কিয়নো মই ভাবিছিলোঁ, যে, তুমি তোমাৰ জীয়েৰাহঁতক কিজানি মোৰ পৰা বলেৰে কাঢ়ি লবা।
\v 32 তোমাৰ দেৱতাবোৰ হ’লে, যাৰ তাত পাবা, সি জীয়াই নেথাকিব; মোৰ ইযাত তোমাৰ কি কি বস্তু আছে কুটুম্ববিলাকৰ আগতে তাক চিনি লৈ যোৱা। কিয়নো ৰাহেলে যে সেইবোৰ চুৰ কৰি আনিছিল, তাক যাকোবে জনা নাছিল।
\p
\v 33 তাতে লাবনে যাকোবৰ তম্বুত, লেয়াৰ তম্বুত, আৰু দুজনী বেটিৰ তম্বুতো সোমাই বিচাৰি নাপালে; তেতিয়া তেওঁ লেয়াৰ তম্বুৰ পৰা ওলাই, ৰাহেলৰ তম্বুত সোমালগৈ।
\v 34 কিন্তু ৰাহেলে সেই মূত্তিবোৰ নি উটৰ গাদিৰ ভিতৰত সুমুৱাই থৈ, তাৰ ওপৰতে বহি আছিল; আৰু লাবনে তম্বুটোৰ সকলোখনতে পাত্পাতকৈ বিচাৰি নেপালে।
\v 35 ৰাহেলে তেওঁৰ বাপেকক ক’লে, মই আপোনাৰ আগত উঠিব নোৱাৰোঁ, ইয়াতে মোৰ প্ৰভুৱে বেজাৰ নকৰিব; কিয়নো মই বিধুতি হৈছোঁ। এই দৰে তেওঁ বিচাৰিলত, সেই মুৰ্ত্তিবোৰ নেপালে।
\v 36 তেতিয়া যাকোবৰ খং উঠি, লাবেনৰ হৈতে বিবাদ কৰিবলৈ ধৰিলে; আৰু যকোবে লাবনক উত্তৰ দি ক’লে, মোৰ কি দোষ, কি পাপ আছে, যে, তুমি ইমান প্ৰজ্বলিত হৈ মোৰ পাছত খেদি আহিছা?
\v 37 তুমি মোৰ সকলো বস্তু পাত্পাতকৈ খপিয়াই চাই, তোমাৰ ঘৰৰ কি বস্তু পালা? তাক মোৰ আৰু তোমাৰ কুটুম্ববিলাকৰ আগত ইয়াত থোৱা; সিবিলাকে আমাৰ উভয়ৰ মাজত সোধ-বিচাৰ কৰক।
\v 38 এই বিশ বছৰ মই তোমাৰ তাত আছিলোঁ; তোমাৰ মেৰবোৰে বা ছাগলীবোৰে পোৱালী বিনচ কৰা নাই; আৰু তোমাৰ জাকৰ কোনো মতা মেৰ মই খোৱা নাই।
\v 39 তাত বাজে হিংসুক জন্তুৱে মৰা পশু মই তোমালোকৰ ওচৰলৈ অনা নাই; মই নিজে তাৰ লোকচান ভৰিলোঁ; দিনত বা ৰাতি যি চুৰি হয়, তুমি তাকো মোৰ পৰা আদায় কৰিলা।
\v 40 আৰু মোৰ এনে অৱস্থা হৈছিল, যে, দিনৰ তাপ, আৰু ৰাতিৰ জাৰেও মোক খাইছিল, মোৰ চকুৰ পৰা টোপনিও গুচিছিল;
\v 41 এই বিশ বছৰ মই তোমাৰ ঘৰত আছিলোঁ; তোমাৰ দুজনী জীয়েৰাৰ নিমিত্তে চৌদ্ধ বছৰ, আৰু তোমাৰ পশুবোৰৰ কাৰণে ছবছৰ মই তোমাৰ তাত খাটি দিলোঁ; ইয়াৰ ভিতৰত তুমি মোৰ বেচ দহবাৰ সলনি কৰিলা।
\v 42 মোৰ পিতৃ ঈশ্বৰ, আৰ্থাৎ অব্ৰাহামৰ ঈশ্বৰ, আৰু ইচহাকে ভয় কৰা জনা মোৰ সঙ্গী নোহোৱা হলে, তুমি নিশ্চয়ে মোক শুদা-হাতে পঠালাহেঁতেন। ঈশ্বৰে মোৰ দুখ আৰু হাতৰ পৰিশ্ৰমলৈ দৃষ্টি কৰি, যোৱা ৰাতি তোমাক ধমকি দিলে।
\v 43 পাছত লাবেনে যাকোবক উত্তৰ দি ক’লে, ছোৱালী কেইজনী মোৰ ছোৱালী, সন্তানবিলাক মোৰ সন্তান, পশুৰ জাক মোৰ পশুৰ জাক, আৰু যি যি দেখিছা, সেই সকলোবোৰ মোৰেই; এতেকে মোৰ এই ছোৱালীহঁতলৈ, নাইবা ইহতেঁ প্ৰসৱ কৰা এই সন্তানবিলাকলৈ নো আজি মই কি কৰিম;
\v 44 তেন্তে আহাঁ, আমি তুমিয়ে মইয়ে এটি নিয়ম স্থিৰ কৰোহঁক; সেয়ে তোমাৰ মোৰে মাজত সাক্ষী হ’ব।
\v 45 তেতিয়া যাকোবে এটা শিল আনি তাক স্তম্ভস্বৰূপে স্থাপন কৰিলে।
\v 46 আৰু যাকোবে তেওঁৰ কুটুম্ববিলাকক ক’লে তোমালোকে শিল গোটোৱা; তাতে সিবিলাকে শিল আনি এটা হাদাম বান্ধিলে; আৰু সিবিলাকে সেই ঠাইতে হাদামৰ ওচৰতে ভোজন কৰিলে।
\v 47 পাছে লাবনে তাৰ নাম যিগৰ-চাহদুথা [সাক্ষীৰ হাদাম] ৰাখিলে; কিন্তু যাকোবে হ’লে, তাৰ নাম গলেদ {সাক্ষীৰ হাদম} ৰাখিলে।
\v 48 তেতিয়া লাবনে ক’লে, এই হাদমেই আজি তোমাৰে মোৰে মাজত সাক্ষী হৈছে। এই হেতুকে তাৰ নাম গলেদ ৰখা হ’ল;
\v 49 আৰু মিস্পাও [প্ৰহৰিস্থান] বোলে, কিয়নো তেওঁ ক’লে, আমি ইজনে সিজনে আঁতৰা-আঁতৰি হোৱাত, যিহোৱাই তোমাৰ আৰু মোৰ মাজত পৰ দি থাকক।
\v 50 তুমি যদি মোৰ জীহঁতক দুখ দিয়া, নাইবা মোৰ জীহঁতৰ বাহিৰে অন্য তিৰোতা আনা, তেন্তে, আমাৰ ওচৰত কোনো মানুহ নাথাকিব হয়, কিন্তু চোৱা, ঈশ্বৰ মোৰ আৰু তোমাৰ মাজত সাক্ষী হ’ব।
\v 51 লাবনে যাকোবক আৰু ক’লে, এই হাদাম, আৰু তোমাৰে মোৰে মাজত মই স্থাপন কৰা এই স্তম্ভ দেখা;
\v 52 অপকাৰ কৰিবলৈ, এই হাদাম পাৰ হৈ ময়ো তোমাৰ ওচৰলৈ নেযাওঁ, তুমিও এই হাদাম আৰু স্তম্ভ পাৰ হৈ মোৰ ওচৰলৈ নাহিবা, ইয়াৰ সাক্ষী এই হাদাম, আৰু ইয়াৰ সাক্ষী এই স্তম্ভ।
\v 53 অব্ৰাহামৰ ঈশ্বৰ আৰু নাহোৰৰ ঈশ্বৰ, সেইবিলাকৰ পিতৃৰো ঈশ্বৰে তোমাৰে মোৰে মাজত সোধ-বিচাৰ কৰক। তেতিয়া যাকোবে তেওঁৰ পিতৃ ইচহাকে ভয় ৰখা জনাৰ নামেৰে শপত কৰিলে।
\v 54 পাছে যাকোবে পৰ্ব্বতত বলিদান কৰি, সেই কুটুম্ববিলাকক ভোজন কৰিবলৈ মাতিলে; তাতে সেইবিলাকে ভোজন কৰি পৰ্ব্বততে সেই ৰাতি থাকিল।
\v 55 পাছে লাবনে নিচেই পুৱাতে উঠি তেওঁৰ পো-জীবিলাকক চুমা খালে, আৰু সিবিলাকক আশীৰ্ব্বাদো কৰিলে, এইদৰে লাবনে প্ৰস্থান কৰি, নিজ ঠাইলৈ উভটি গ’ল
\c 32
\p
\v 1 পাছে যাকোব বাটত যাওঁতে যাওঁতে, ঈশ্বৰৰ দূতবিলাকে তেওঁৰ লগত সাক্ষাৎ কৰিলে;
\v 2 তাতে যাকোবে সেইবিলাকক দেখি ক’লে, এইবিলাক ঈশ্বৰৰ সৈন্যসমূহ; এই হেতুকে সেই ঠাইৰ নাম মহনয়িম [সৈন্যসমূহ] ৰাখিলে।
\s যকোবে এচৌলৈ উপহাৰ পঠোৱা। স্বৰ্গদূতে সৈতে যাকোবৰ মালযুদ্ধ।
\p
\v 3 পাছে যাকোবে তেওঁৰ আগতে, চেয়ীৰ দেশ ইদোম অঞ্চললৈ তেওঁৰ ককাই এচৌৰ ওচৰলৈ দূতক এই আজ্ঞা দি পঠালে,
\v 4 তহঁতে মোৰ প্ৰভু এচৌক কবি, যে, আপোনাৰ বন্দী যাকোবে এই দৰে কৈ পঠাইছে, বোলে, মই লাবনৰ তাত প্ৰবাস কৰি এতিয়ালৈকে আছিলোঁ;
\v 5 তাতে মোৰ গৰু, গাধ, মেৰ, ছাগ, আৰু বন্দী-বটীও হ’ল; আৰু মই প্ৰভুৰ দৃষ্টিত অনুগ্ৰহ পাবৰ নিমিত্তে মোৰ প্ৰভুলৈ সম্বাদ পঠাইছোঁ।
\v 6 পাছে দূতবিলাকে যাকোবৰ ওচৰলৈ ওভটি আহি ক’লে, বোলে, আমি আপোনাৰ ককায়েৰা এচৌৰ তালৈ গৈ আহিলোঁ, তেওঁ চাৰিশ মানুহ লগত লৈ আপোনাৰে সৈতে সাক্ষাৎ কৰিবলৈ আহিছে।
\v 7 তেতিয়া যাকোবে অতিশয় ভয় পোৱাত তেওঁৰ তত নাইকিয়া হ’ল; পাছে লগৰ মানুহবিাকক আৰু গৰু মেৰ আদি সকলো জাকক আৰু উটবোৰকো দুদল কৰি ক’লে,
\v 8 এচৌ আহি এদলক মাৰেহি, তথাপি অৱশিষ্ট দল ৰক্ষা পাব।
\v 9 তেতিয়া যাকোবে ক’লে, হে মোৰ পিতৃ অব্ৰাহামৰ আৰু মোৰ পিতৃ ইচহাকৰো ঈশ্বৰ যিহোৱা, তুমি মোক কৈছিলা, যে, তোমাৰ দেশলৈ আৰু তোমাৰ জাতিবিলাকৰ ওচৰলৈ ওভতি যোৱা; মই তোমাৰ মঙ্গল কৰিম।
\v 10 তুমি নিজ দাসলৈ যি সকলো দয়া আৰু সত্য ব্যৱহাৰ কৰিলা, মই তাৰ এফেৰিও যোগ্য নহওঁ; কিয়নো মই হাতৰ লাখুটিডালিৰে মাথোন এই যৰ্দ্দন নদী পাৰ হৈ গৈছিলোঁ; কিন্তু এতিয়া মই দুদল হ’লোঁ।
\v 11 মই মিনতি কৰোঁ, মোৰ ককাই এচৌৰ হাতৰ পৰা মোক ৰক্ষা কৰা; কাৰণ তেওঁ আহি মোক, মাকে সৈতে ল’ৰাবিলাকক বধ কৰিব বুলি মই তেওঁলৈ ভয় কৰিছোঁ।
\v 12 তুমি কৈছিলা, মই নিশ্চয়ে তোমাৰ মঙ্গল কৰিম; আৰু সাগৰৰ যি বালি বাহুল্যৰ কাৰণে গণিব নোৱাৰি, তাৰ দৰে মই তোমাৰ বংশ বৃদ্ধি কৰিম।
\p
\v 13 পাছে যাকোবে সেই ৰাতি তাতে থাকি,
\v 14 তেওঁৰ হাতত থকা সম্পতিৰ পৰা, দুশ মাইকী ছাগলী আৰু বিশটা মতা ছাগ, দুশ মাইকী মেৰ আৰু বিশটা মতা মেৰ ছাগ,
\v 15 আৰু পোৱালিয়ে সৈতে ত্ৰিশ জনী খিৰতী উট, চল্লিশ জনী গাই গৰু আৰু দহোটা ভতৰা গৰু, বিশ জনী গাধী আৰু দহোটা গাধ পোৱালি, এই সকলোকে ককায়েক এচৌৰ নিমিত্তে উপহাৰ স্বৰূপে লৈ,
\v 16 এক এক জাক তেওঁৰ এটা এটা বন্দীৰ হাতত শোধাই দি, সিহঁতক এই আজ্ঞা দিলে, বোলে, তহঁত মোতকৈ আগেয়ে যাহঁক; আৰু ইজাক সিজাকৰ মাজত ঠাই ৰাখি ৰাখি যাবিহঁক।
\v 17 পাছে তেওঁ প্ৰথমটো বন্দীক এই আজ্ঞা দিলে, বোলে, মোৰ ককাই এচৌৱে তোক লগ পাই যেতিয়া সুধিব, যে, তই ক’ৰ মানুহ ? কলৈ যাৱ ? আৰু আগত থকা সেইবোৰ বা কাৰ ?
\v 18 তেতিয়া তই কবি, যে, আপোনাৰ বন্দী যাকোবৰ; এইবোৰ মোৰ প্ৰভু এচৌলৈ দি পঠোৱা উপহাৰ; আৰু চাওকচোন, তেৱোঁ আমাৰ পাছতে।
\v 19 এইদৰে দ্বিতীয় তৃতীয় আদি কৰি জাকবোৰৰ পাছত যোৱা আটাইকে তেওঁ আজ্ঞা দি ক’লে, এচৌক ল’গ পালে, তহঁতে এই একে দৰেই কবিহঁক;
\v 20 তাত বাজে আৰু কবি, চাওকচোন, আপোনাৰ বন্দী যাকোবো আমাৰ পাছতে। কিয়নো তেওঁ মনত ভাবিলে, যে, মোৰ আগে আগে যোৱা সেই উপহাৰৰ দ্বাৰাই তেওঁৰ মুখ প্ৰসন্ন কৰি, পাছে তেওঁৰে সৈতে দেখাদেখি হমগৈ; তাতে কিজানি তেওঁ মোলৈ অনুগ্ৰহ কৰিব পাৰে।
\v 21 এইদৰে তেওঁৰ আগেয়ে উপহাৰ গ’ল; কিন্তু তেওঁ নিজে সেই ৰাতি তেওঁৰ ছাউনিৰ মাজতে থাকিল।
\p
\v 22 পাছে তেওঁ সেই ৰাতিয়েই উঠি, তেওঁৰ দুজনী ভাৰ্য্যা, দুজনী বেটি, আৰু তেওঁৰ এঘাৰটা পুতেককো পাৰ-ঘাটেদি যব্বোক জুৰি পাৰ কৰালে।
\v 23 তেওঁ সিবিলাকক লৈ সিপাৰলৈ পঠাই দিলে, আৰু তেওঁৰ সকলো দ্ৰব্যও পঠাই দিলে।
\v 24 পাছে যাকোব তাত অকলেই ৰ’ল। তেতিয়া এজন পুৰুষে ৰাতিপুৱালৈকে তেওঁৰ সৈতে মালযুদ্ধ কৰিলে।
\v 25 সেই পুৰুষে তেওঁক জিকিব নোৱাৰা যেন দেখি, তেওঁৰ কৰঙনৰ জোৰা চুলে; তাতে যাকোবে যুজোঁতে তেওঁৰ কৰঙনৰ জোৰা লৰিল।
\v 26 তেতিয়া সেই পুৰুষ জনাই ক’লে, মোক এৰি দিয়া কিয়নো ৰাতি পোৱাল। তাতে তেওঁ ক’লে, আপুনি মোক আশীৰ্ব্বাদ নকৰিলে, মই আপোনাক এৰি দিব নোৱাৰোঁ।
\v 27 সেই পুৰুষ জনাই আৰু ক’লে, তোমাৰ নাম কি ? তেওঁ ক’লে, যাকোব।
\v 28 তাতে পুৰুষ জনাই ক’লে, তোমাক যাকোব নামেৰে আৰু মতা নহ’ব; কিন্তু ইস্ৰায়েল [ঈশ্বৰৰ লগত যুঁজ কৰোঁতা] বুলিহে মতা হ’ব। কিয়নো তুমি ঈশ্বৰে সৈতে আৰু মানুহে সৈতেও যুঁজ কৰিলা আৰু জিকিলা।
\v 29 তেতিয়া যাকোবে তেওঁক সুধিলে, বা নাম কি কওকচোন। তাতে সেই পুৰুষ জনাই ক’লে, মোৰ নামনো তুমি কিয় সোধা ? এই বুলি সেই ঠাইতে তেওঁক আশীৰ্ব্বাদ কৰিলে।
\v 30 তেতিয়া যাকোবে সেই ঠাইৰ নাম পনীয়েল [ঈশ্বৰৰ মুখ] ৰাখিলে; কিয়নো তেওঁ ক’লে, মই ঈশ্বৰক সন্মুখা-সন্মুখিকৈ দেখা পালতো, মোৰ প্ৰাণ ৰক্ষা পৰিল।
\v 31 পাছে তেওঁ পনূৱেল পাৰ হৈ যাওঁতে, সূয্য উদয় হ’ল; আৰু তেওঁৰ কৰঙনৰ সাঁফি লৰাত, তেওঁ লেকেচিয়াবলৈ ধৰিলে।
\v 32 এই কাৰণে ইস্ৰায়েলৰ সন্তানবিলাকে আজিলৈকে পশুৰ কৰঙনৰ জোৰাৰ শিৰ নেখায়; কিয়নো তেওঁ যাকোবৰ কৰঙনৰ জোৰাৰ সেই শিৰ চুইছিল।
\c 33
\s যাকোবে এচৌৰ লগত সাক্ষাৎ কৰা।
\p
\v 1 তাৰ পাছত যাকোবে চকু তুলি চাই, চাৰি শ মানুহে সৈতে এচৌক আহিবৰ দেখি, তেওঁ সন্তানবিলাকক ভাগ বাঁটি, লেয়া, ৰাহেল, আৰু দুজনী বেটিৰ হাতত শোধাই দিলে;
\v 2 আগত দুজনী বেটী আৰু সিহঁতৰ সন্তানবিলাক, তাৰ পাছত লেয়া আৰু তেওঁৰ সন্তানবিলাক,
\v 3 শেষত ৰাহেল আৰু যোচেফক থৈ, নিজে সিবিলাকৰ আগে আগে গৈ, মাটিলৈ মুকৈ সাতবাৰ প্ৰণিপাত কৰি কৰি নিজৰ ককায়েকৰ ওচৰ পালেগৈ।
\v 4 তেতিয়া এচৌৱে তেওঁৰ লগত সাক্ষাৎ কৰিবলৈ লগি আহি, তেওঁক সাবট মাৰি ডিঙিত ধৰি চুমা খালে; আৰু দুয়ো কান্দিবলৈ ধৰিলে।
\v 5 পাছে এচৌৱে চকু তুলি চাই, তিৰোতাবিলাকক আৰু সন্তানবিলাককো দেখি সুধিলে, তোমাৰ লগত এইবিলাক নো কোন? তাতে তেওঁ ক’লে ঈশ্বৰে অনুগ্ৰহ কৰি আপোনাৰ বন্দীক দিয়া সন্তান।
\v 6 তেতিয়া দুজনী বেটি আৰু সিহঁতৰ সন্তানবিলাকো ওচৰলৈ গৈ প্ৰণিপাত কৰিলে।
\v 7 পাছে লেয়ায়ো সন্তানবিলাকে সৈতে ওচৰ চাপি প্ৰণিপাত কৰিলে; শেষত যোচেফ আৰু ৰাহেলেও ওচৰলৈ গৈ প্ৰণিপাত কৰিলে।
\v 8 পাছে এচৌৱে সুধিলে, যিবিলাক জাক মই লগ পাইছিলোঁ, সেই সকলো কিহৰ নিমিত্তে? যাকোবে ক’লে, মোৰ প্ৰভুৰ দৃষ্টিত অনুগ্ৰহ পাবৰ নিমিত্তে।
\v 9 তেতিয়া এচৌৱে ক’লে, মোৰ অধিক আছে; তোমাৰ বস্তু তোমালৈ থাওক।
\v 10 তাতে যাকোবে ক’লে, নহয় নহয়, বিনয় কৰোঁ, মই যদি আপোনাৰ দৃষ্টিত অনুগ্ৰহ পাইছোঁ, তেন্তে মোৰ হাতৰ পৰা মোৰ সেই উপহাৰ গ্ৰহণ কৰক; কিয়নো, মই ঈশ্বৰৰ মুখ দেখাৰ দৰে আপোনাৰ মুখ দেখিছোঁ, আৰু আপুনিও মোলৈ প্ৰসন্ন হৈছে।
\v 11 মই বিনয় কৰোঁ, আপোনালৈ যি উপহাৰ অনা হ’ল, তাক গ্ৰহণ কৰক; কিয়নো ঈশ্বৰে মোক অনুগ্ৰহ কৰিলে, আৰু মোৰ সকলো আছে। এইদৰে কাবৌকোকালি কৰি ধৰিলত, এচৌৱে তাক ল’লে।
\v 12 পাছে এচৌৱে ক’লে, আহাঁ, আমি যাত্ৰা কৰোঁহক, যাওঁহঁক, আৰু মই তোমাৰ আগে আগে গৈ থাকোঁ।
\v 13 তাতে যাকোবে ক’লে, এই সন্তানবিলাক কোমল, আৰু পোৱালিক পিয়াহ দিয়া মেৰ গৰু আদিৰ জাকবোৰো মোৰ লগত আছে, তাক প্ৰভুৱে জানেই; এতেকে মানুহবিলাকে এদিনকে যদি সিহঁতক বৰকৈ দেখি নিয়ে, তেন্তে আটাইবোৰ জাক মৰিব।
\v 14 এই হেতুকে মই বিনয় কৰোঁ, মোৰ প্ৰভু আপোন বন্দীৰ আগেয়ে যাওক; মই চেয়ীৰত মোৰ প্ৰভুৰ ওচৰ নেপাওঁগৈমানে, মোৰ আগত থকা জাকবোৰ আৰু ল’ৰাবোৰো যিমানকৈ চলিব পাৰে, সিমানে ধীৰে ধীৰে লৈ যাম।
\v 15 পাছে এচৌৱে ক’লে, তেন্তে মোৰ লগৰ কিছুমান মানুহ তোমাৰ লগত থৈ যাওঁ। তাতে তেওঁ ক’লে, কেলেই লাগিছে? মোলৈ প্ৰভুৰ অনুগ্ৰহ হলেই হয়।
\v 16 পাছে এচৌৱে সেই দিনাই চেয়ীৰৰ ফাললৈ নিজ বাটেদি উভটি গ’ল;
\v 17 আৰু যাকোবে হ’লে, চুক্কোতলৈ যাত্ৰা কৰি গৈ, নিজলৈ ঘৰ, আৰু পশুবোৰলৈকো পঁজা সাজিলে; এই নিমিত্তে সেই ঠাইৰ নাম চুক্কোৎ [পঁজাবোৰ] বুলি মতা হ’ল।
\s দীনাৰ ভ্ৰষ্টতাৰ প্ৰতিশোধ।
\p
\v 18 পাছে যাকোবে পদ্দন-অৰামৰ পৰা আহি কুশলে কনান দেশৰ চিখম নগৰ পাই, নগৰৰ সন্মুখত নিজৰ তম্বু তৰিলে।
\v 19 পাছে তেওঁ চিখিমৰ বাপেক হমোৰৰ সন্তান-বিলাকৰ হাতৰ পৰা, তেওঁ নিজে তম্বু তৰা মাতি ডোখৰ কিনি ললে।
\v 20 আৰু তাতে তেওঁ এটা যজ্ঞ-বেদি স্থাপন কৰি, তাৰ নাম এল-এলোহে ইস্ৰায়েল [ঈশ্বৰ, ইস্ৰায়েলৰ ঈশ্বৰ] ৰাখিলে।
\c 34
\p
\v 1 পাছে দীনা নামেৰে যি জনী ছোৱালী লেয়াই যাকোবলৈ প্ৰসৱ কৰিছিল, তাই সেই দেশৰ জীয়াৰীহঁতৰ লগত দেখা কৰিবলৈ ওলাই গ’ল।
\v 2 তাতে সেই দেশৰ অধিপতি হিব্বীয়া হমোৰৰ পুতেক চিখিমে তাইক দেখি ধৰি নি, তায়ে সৈতে শয়ন কৰি তাইক ভ্ৰষ্ট কৰিলে।
\v 3 আৰু যাকোবৰ জীয়েক সেই দীনাত তেওঁৰ মন বৰকৈ আসক্ত হোৱাত, তেওঁ সেই ছোৱালীক প্ৰেম কৰিলে, আৰু তাইক মৰমেৰে কথা ক’লে।
\v 4 পাছে চিখিমে নিজৰ বাপেক হমোৰক ক’লে, তুমি এই ছোৱালীজনী মোক বিয়া কৰাই দিয়া।
\v 5 পাছে যাকোবে তেওঁৰ জীয়েক দীনাক তেওঁ ভ্ৰষ্ট কৰা কথা শুনিলে; তেতিয়া পুত্ৰবিলাকক পথাৰত পশু জাকৰ লগত আছিল; সিবিলাক নহালৈকে যাকোবে মনে মনে আছিল।
\v 6 পাছে চিখিমৰ বাপেক হমোৰে যাকোবে সৈতে কথা-বতৰা হ’বলৈ তেওঁৰ ওচৰলৈ ওলাই আহিল।
\v 7 আৰু যাকোবৰ পুত্ৰবিলাকেও শুনামাত্ৰে পথাৰৰ পৰা আহিল; সিবিলাকে বেজাৰ পাই অতিশয় ক্ৰোদ্ধ হ’ল; কিয়নো যাকোবৰ জীয়েকৰ লগত শয়ন কৰাত, তেওঁ ইস্ৰায়েলৰ মাজত কৰিব নলগীয়া দুৰ্যশৰ কৰ্ম্ম কৰিলে।
\v 8 তেতিয়া হমোৰে সিবিলাকে সৈতে কথা-বতৰা হৈ ক’লে, মোৰ পো চিখিমে তোমালোকৰ জীয়ৰীজনীলৈ বৰকৈ হেপাহ কৰিছে; মই বিনয় কৰোঁ, তোমালোকে মোৰ পুত্ৰৰে সৈতে তাইক বিয়া দিয়া।
\v 9 আৰু আমাৰে সৈতে বিবাহৰ সম্বন্ধ কৰা; তোমালোকৰ জীয়ৰী আমালৈ দিয়া, আৰু আমাৰ জীয়ৰী তোমালোকে গ্ৰহণ কৰা।
\v 10 আৰু তোমালোকে আমাৰে সৈতে নিবাস কৰা; দেশখনেই তোমালোকৰ আগত আছে, ইয়াতে নিবাস কৰি বেচা-কিনা কৰি ঐশ্বৰ্য্যৱন্ত হোৱা।
\v 11 আৰু চিখিমে তাইৰ বাপেক আৰু ভায়েক ককায়েকবিলাককো ক’লে, মোলৈ তোমালোকৰ অনুগ্ৰহ দৃষ্টি হওক; তোমালোকে মোক যিহকে কোৱা, মই তাকে দিম।
\v 12 গা-ধন যিমান অধিকৈ খোজা, আৰু যিমান মান ধৰিব লাগে, তোমালোকে মোক কোৱাৰ দৰে মই তাক কৰিম; তোমালোকে ছোৱালীজনী মাথোন মোৰ লগত বিয়া দিয়া।
\v 13 কিন্তু চিখিমে সিবিলাকৰ ভনীয়েক দীনাক ভ্ৰষ্ট কৰিলে দেখি, যাকোবৰ পুত্ৰবিলাকে ছল কৰি, তেওঁক আৰু তেওঁৰ বাপেক হমোৰক উত্তৰ দি এই কথা ক’লে,
\v 14 আমাৰ ভনীক চুন্নৎ নোহোৱা মানুহক দিয়া এনে কৰ্ম্ম আমি কৰিব নোৱাৰোঁ; কিয়নো কৰিলে, আমাৰ দুৰ্ণাম হ’ব।
\v 15 কেৱল এটা কাৰ্য্য কৰিলে হ’লে, আমি তোমালোকৰ কথাত মান্তি হ’ম; যদি আমাৰ নিচিনাকৈ প্ৰত্যেক পুৰুষ চুন্নৎ হোৱা,
\v 16 তেন্তে আমি তোমালোকলৈ আমাৰ জীয়াৰী দিম, তোমালোকৰ জীয়াৰীকো আমি গ্ৰহণ কৰিম, আৰু তোমালোকে সৈতে নিবাস কৰি একে জাতি হ’ম।
\v 17 কিন্তু চুন্নৎ হবলৈ তোমালোকে যদি আমাৰ কথা নুশুনা, তেন্তে আমি আমাৰ জীয়াৰীক লৈ গুচি যামগৈ।
\p
\v 18 তেতিয়া সিবিলাকৰ সেই কথাত হমোৰ আৰু তেওঁৰ পুতেক চিখিমেও সন্তোষ পালে।
\v 19 আৰু সেই যুবা পুৰুষে সেই কৰ্ম্ম কৰিবলৈ পলম নকৰিলে; কিয়নো তেওঁ যাকোবৰ জীয়েকক বৰ ভাল পাইছিল, আৰু তেওঁ নিজ পিতৃ-বংশত সকলোতকৈ মান্যবান আছিল।
\v 20 পাছে হমোৰ আৰু তেওঁৰ পুতেক চিখিমে তেওঁৰ নগৰৰ দুৱাৰ মুখলৈ গৈ, তেওঁৰ নগৰৰ মানুহবিলাকে সৈতে কথোপকথন কৰি ক’লে,
\v 21 এই মানুহবিলাকে আমাৰে সৈতে মিলেৰে আছে; এতেকে আঁহা, আমি সিবিলাকক দেশত নিবাস কৰিবলৈ, আৰু ইয়াতে বেচা-কিনা কৰিবলৈকো দিওঁহঁক; কিয়নো চোৱা এই দেশ সিবিলাকক জোৰাকৈ আছে; বিয়া কৰিবৰ অৰ্থে সিবিলাকৰ জীয়াৰীক আমি আনিম, আৰু আমাৰ জীয়াৰীকো সিবিলাকক দিম।
\v 22 কিন্তু এই কথা মাথোন আছে, যে, সিবিলাক যেনেকৈ চুন্নৎ হোৱা লোক, আমি প্ৰত্যেক পুৰুষো তেনেকৈ চুন্নৎ হলেহে, সিবিলাকে আমাৰ মাজত নিবাস কৰি একে জাতি হ’বলৈ আমাৰ কথাত মান্তি হ’ব।
\v 23 সিবিলাকৰ মেৰ, ছাগ, আৰু গৰুৰ জাক, সিবিলাকৰ সম্পত্তি, আৰু সিবিলাকৰ ভাৰ বোৱা পশুবোৰ জানো আমাৰ নহ’ব ? কেৱল সিবিলাকৰ সেই কথাত আমি মান্তি হওঁহক; তাতে সিবিলাকে আমাৰে সৈতে নিবাস কৰিব।
\v 24 তেতিয়া সেই নগৰৰ দুৱাৰেদি ওলোৱা সকলো মানুহে তেওঁৰ আৰু তেওঁৰ পুতেক চিখিমৰ সেই কথাত মান্তি হ’ল; তাতে তেওঁৰ সেই নগৰৰ দুৱাৰেদি ওলোৱা প্ৰত্যেক পুৰুষৰ চুন্নৎ কৰা হ’ল।
\p
\v 25 পাছে তৃতীয় দিনা সিহঁত ঘাৰ বিষেৰে পীড়িত হ’লত, দীনাৰ ককায়েক চিমিয়োন আৰু লেবী যাকোবৰ এই দুজন পুতেকে প্ৰতিজনে নিজ নিজ তৰোৱাল লৈ, হঠাৎ নগৰ আক্ৰমণ কৰি আটাই পুৰুষক বধ কৰিলে।
\v 26 আৰু সিবিলাকে হমোৰক আৰু তেওঁৰ পুতেক চিখিমক তৰোৱালৰ ধাৰেৰে বধ কৰি, চিখিমৰ ঘৰৰ পৰা দীনাক উলিয়াই লৈ আহিল।
\v 27 সিহঁতে সিবিলাকৰ ভনীয়েকক ভ্ৰষ্ট কৰিলে দেখি, যাকোবৰ পুত্ৰবিলাকে সেই হত লোকবিলাকৰ তালৈ গৈ নগৰখন লুট কৰিলে।
\v 28 সিহঁতৰ মেৰ, ছাগ, গৰু, গাধ আদি নগৰত থকা আৰু পথাৰত থকা সকলো বস্তুকে সিবিলাকে হৰণ কৰিলে;
\v 29 তাত বাজে, সিহঁতৰ সৰু সৰু লৰা-ছোৱালীবোৰ, আৰু সিহঁতৰ তিৰোতাবোৰকো সিবিলাকে বন্দী কৰি আনিলে, আৰু সিহঁতৰ সকলো ধন, আৰু ঘৰত থকা সকলোকে লুট কৰিলে।
\v 30 তেতিয়া যাকোবে চিমিয়োন আৰু লেবীক ক’লে, তহঁতে এই দেশ-নিবাসী কনানীয়া আৰু পৰীজ্জীয়া লোকবিলাকৰ মাজত মোক দুৰ্গন্ধ যেন কৰি ব্যাকুল কৰিলিহঁক; আৰু মোৰ লোক তাকৰ হোৱাত, সিহঁতে মোৰ অহিতে গোট খাই মোক বধ কৰিব; এইদৰে মই সপৰিবাৰে বিনষ্ট হ’ম।
\v 31 তাতে সিবিলাকে ক’লে, সি জানো আমাৰ ভনীক বেশ্যাৰ দৰে ব্যৱহাৰ কৰিব পায়?
\c 35
\s বৈৎএললৈ যাকোবৰ যাত্ৰা। ৰাহেল আৰু ইচাহাকৰ মৃত্যু।
\p
\v 1 পাছে ঈশ্বৰে যাকোবক ক’লে, উঠা, তুমি বৈৎএললৈ গৈ তাত নিবাস কৰাগৈ; আৰু তোমাৰ ককায়েৰা এচৌৰ আগৰ পৰা তুমি পলাই যোৱা সময়ত, যি জনাই তোমাক দৰ্শন দিছিল, সেই ঈশ্বৰৰ উদ্দেশ্যে তাত এটা যজ্ঞ বেদী নিৰ্ম্মাণ কৰাগৈ।
\v 2 তাতে যাকোবে নিজৰ পৰিয়াল আৰু তেওঁৰ লগৰ সকলো মানুহবিলাকক ক’লে, তোমালোকৰ মাজত যিবোৰ ইতৰ দেৱতা আছে, তোমালোকে সেইবোৰ দূৰ কৰা, আৰু নিজকে শুচি কৰি আন কাপোৰ পিন্ধা;
\v 3 আৰু আহাঁ আমি উঠি বৈৎএললৈ যাওঁহঁক; আৰু যি জনাই মোৰ দুখৰ সময়ত, মোৰ প্ৰাৰ্থনাৰ উত্তৰ দিছিল, আৰু মই যোৱা বাটত মোৰ সঙ্গী হৈছিল, সেই ঈশ্বৰৰ উদ্দেশ্যে মই সেই ঠাইতে এটা যজ্ঞ-বেদি নিৰ্মাণ কৰোঁগৈ।
\v 4 তাতে সিবিলাকে নিজৰ হাতত থকা আটাইবোৰ ইতৰ দেৱতা, আৰু কাণৰ কুণ্ডলবোৰো যাকোবক দিলে; তেতিয়া যাকোবে সেই সকলোকে লৈ, চিখিমৰ ওচৰৰ এলা গছজোপাৰ ত’লতে পুতি থলে।
\v 5 পাছে সিবিলাকে যাত্ৰা কৰিলে; চাৰিওফালৰ নগৰবোৰত ঈশ্বৰৰ পৰা মহা-ভয় উপস্থিত হোৱা হেতুকে, তাৰ মানুহবোৰে যাকোবৰ পুত্ৰবিলাকৰ পাছত খেদি নগ’ল।
\v 6 এইদৰে যাকোব আৰু তেওঁৰ লগত থকা সকলো লোকবিলাক কনান দেশৰ লুজলৈ, অৰ্থাৎ বৈৎএললৈ গ’ল;
\v 7 আৰু তাতে তেওঁ এটা যজ্ঞ-বেদি নিৰ্মাণ কৰি, সেই ঠাইৰ নাম এল-বৈৎএল [বৈৎএলৰ ঈশ্বৰ] ৰাখিলে, কিয়নো, তেওঁ নিজৰ ককায়েকৰ আগৰ পৰা পলাই যোৱা সময়ত, ঈশ্বৰে তাতে তেওঁক দৰ্শন দিছিল।
\v 8 পাছে ৰিবেকাৰ দবোৰা ধাত্ৰী মৰিলত, বৈৎএলৰ নামনিত থকা এজোপা অল্লোন গছৰ তলত তাইক মৈদাম দিয়া হ’ল; তাতে সেই ঠাইৰ নাম অল্লোন-বাখুৎ [ক্ৰন্দন গছ] হ’ল।
\p
\v 9 পদ্দন-অৰামৰ পৰা যাকোব উভটি আহিলত, ঈশ্বৰে তেওঁক পুনৰায় দৰ্শন দি আশীৰ্ব্বাদ কৰিলে।
\v 10 আৰু ঈশ্বৰে তেওঁক ক’লে, তোমাৰ নাম এতিয়া যাকোব; কিন্তু যাকোব বুলি আৰু মতা নহ’ব; তোমাৰ নাম ইস্ৰায়েলহে হ’ব; এইদৰে তেওঁ তেওঁৰ নাম ইস্ৰায়েল ৰাখিলে।
\v 11 ঈশ্বৰে তেওঁক আৰু ক’লে, ময়েই সৰ্ব্বশক্তিমান ঈশ্বৰ; তুমি বহুবংশ হৈ বাঢ়ি বাঢ়ি যোৱা; তোমাৰ পৰা এক জাতি, এনে কি, জাতি সমূহ হ’ব; আৰু তোমাৰ ঔৰসত ৰজাবিলাকো উৎপন্ন হ’ব;
\v 12 আৰু মই অব্ৰাহাম আৰু ইচহাকক দিয়া দেশ তোমাক আৰু তোমাৰ ভাবী-বংশকো দিম।
\v 13 পাছে ঈশ্বৰে তেওঁৰে সৈতে কথা বতৰা হোৱা ঠাইতে তেওঁক এৰি, ওপৰলৈ গমণ কৰিলে।
\v 14 আৰু যাকোবে তেওঁৰে সৈতে কথা বতৰা হোৱা সেই ঠাইতে এটা স্তম্ভ, এটা শিলৰ স্তম্ভ স্থাপন কৰি, তাৰ ওপৰত পেয় নৈবেদ্য উৎস্বৰ্গ কৰিলে, আৰু তাৰ ওপৰত তেল ঢালি দিলে।
\v 15 আৰু তেওঁৰে সৈতে ঈশ্বৰে কথা বতৰা হোৱা সেই ঠাইৰ নাম যাকোবে বৈৎএল ৰাখিলে।
\v 16 পাছে সিবিলাকে বৈৎএলৰ পৰা যাত্ৰা কৰি গৈ, ইফ্ৰাথ পাবলৈ কিছু বাট থাকোঁতেই ৰাহেলৰ প্ৰসৱ-বেদনা হ’ল; আৰু তেওঁ প্ৰসৱ কৰিবলৈ তেওঁৰ বৰ কষ্ট হ’ল।
\v 17 তেওঁ প্ৰসৱ কৰোঁতে কষ্ট পোৱাত, ধাত্ৰীয়ে তেওঁক ক’লে, ভয় নকৰিবা; কিয়নো এইবাৰো আপোনাৰ এটি পুত্ৰ সন্তান হ’ব।
\v 18 পাছে তেওঁ প্ৰাণত্যাগ কৰাৰ সময়তে [কিয়নো তেওঁ মৰিল] সেই পুত্ৰৰ নাম বিন-ওনী [মোৰ কষ্টৰ পুত্ৰ] ৰাখিলে; কিন্তু তাৰ বাপেকে হ’লে, তাৰ নাম বিন্যামীন [সোঁহাতৰ পুত্ৰ] ৰাখিলে।
\v 19 ৰাহেলৰ মৃত্যু হ’লত, ইফ্ৰাথ অৰ্থাৎ বৈৎলেহেমলৈ যোৱা বাটৰ ওচৰতে তেওঁক মৈদাম দিয়া হ’ল।
\v 20 পাছে যাকোবে তেওঁৰ মৈদামৰ ওপৰত এটা স্তম্ভ স্থাপন কৰিলে; ৰাহেলৰ মৈদামৰ সেই স্তম্ভ আজিলৈকে আছে।
\v 21 পাছে ইস্ৰায়েলে তাৰ পৰা যাত্ৰা কৰি, এদৰৰ ওখ ঘৰৰ সিফালে তেওঁৰ তম্বু তৰিলে।
\v 22 আৰু ইস্ৰায়েলে সেই দেশত নিবাস কৰা সময়ত, ৰূবেণে তেওঁৰ বাপেকৰ উপপত্নী বিলহাৰ লগতে শয়ন কৰিলেগৈ; সেই কথা ইস্ৰায়েলে শুনিলে। যাকোবৰ পুত্ৰ হ’লে বাৰজন।
\v 23 সিবিলাকৰ মাজত, যাকোবৰ জেষ্ঠ্য পুত্ৰ ৰূবেণ, আৰু পাছৰ চিমিয়োন, লেবী, যিহুদা, ইচাখৰ, আৰু জবুলন; এইবিলাক লেয়াৰ সন্তান।
\v 24 যোচেফ আৰু বিন্যামীন ৰাহেলৰ সন্তান।
\v 25 দান আৰু নপ্তালী ৰাহেলৰ বেটী বিলহাৰ সন্তান।
\v 26 গাদ আৰু আচেৰ লেয়াৰ বেটীৰ জিল্পাৰ সন্তান। এইবিলাকেই পদ্দন-অৰামত জন্মা যাকোবৰ পুত্ৰ।
\v 27 পাছে কিৰিয়ৎ-অৰ্ব্বা অৰ্থাৎ হিব্ৰোণৰ যি মম্ৰিত অব্ৰাহাম আৰু ইচহাকে প্ৰবাস কৰিছিল, যাকোবে সেই ঠাইত তেওঁৰ পিতৃ ইচহাকৰ ওচৰত উপস্থিত হ’লগৈ।
\p
\v 28 ইচহাকৰ আয়ুসৰ কাল এশ আশী বছৰ।
\v 29 এইদৰে ইচহাকৰ বৃদ্ধ হৈ সম্পূৰ্ণ আয়ুস পাই প্ৰাণ ত্যাগ মৰিলত তেওঁৰ লোকবিলাকৰ লগলৈ তেওঁক নিয়া হ’ল; তাতে তেওঁৰ পুত্ৰ এচৌ আৰু যাকোবে তেওঁক মৈদাম দিলে।
\c 36
\s এচৌৰ বংশাবলী
\p
\v 1 এচৌ যাক ইদোমো বোলে, তেওঁৰ বিৱৰণ এই।
\v 2 এচৌৱে হিত্তীয়া এলোনৰ জীয়েক আদা, হিব্বীয়া চিবিয়োনৰ নাতিনীয়েক অনাৰ জীয়েক অহলীবামা, কনানীয়া জীয়াৰিহঁতৰ এই দুজনী ছোৱালীক,
\v 3 আৰু ইশ্মায়েলৰ জীয়েক নবায়োতৰ ভনীয়েক বাচমতকো বিয়া কৰিছিল।
\v 4 আদাই এচৌলৈ ইলীফজক প্ৰসৱ কৰিলে, আৰু বাচমতে ৰূৱেলক প্ৰসৱ কৰিলে;
\v 5 আৰু অহলীবামাই যিয়ূচ, যালম, আৰু কোৰহক প্ৰসৱ কৰিলে; এইবিলাকেই কনান দেশত জন্মা এচৌৰ পুত্ৰ।
\v 6 পাছে এচৌৱে তেওঁৰ তিৰোতাবিলাক, পো-জীবোৰ, আৰু তেওঁৰ ঘৰত থকা আন আটাইবিলাক মানুহ, মেৰ, ছাগ, আৰু গৰুৰ জাক, ভাৰ বোৱা তেওঁৰ পশুবোৰ, আৰু কনান দেশত উপাৰ্জন কৰা সকলো সম্পত্তিকে লৈ, তেওঁৰ ভাই যাকোৱৰ ওচৰৰ পৰা আন দেশলৈ উঠি গ’ল।
\v 7 কিয়নো, সিবিলাকৰ ধন-সম্পত্তি অধিক হোৱাত, সিবিলাকে একে ঠাইতে থাকিব নোৱাৰিলে, আৰু নিজৰ নিজৰ পশুৰ জাকৰ নিমিত্তে, সিবিলাকে প্ৰবাসী হোৱা দেশত থাকিবলৈ সিবিলাকক ঠাই নুজুৰিলে।
\v 8 এইদৰে এচৌৱে চেয়ীৰ পৰ্ব্বতত নিবাস কৰিলেগৈ; সেই এচৌকে ইদোমো বোলে।
\p
\v 9 চেয়ীৰ পৰ্ব্বতত থকা ইদোমীয়াবিলাকৰ ওপৰ-পিতৃ এচৌৰ বিৱৰণ এই।
\v 10 এচৌৰ সন্তানবিলাকৰ এই এই নাম; এচৌৰ তিৰোতা আদাৰ পুত্ৰ ইলীফজ, আৰু এচৌৰ তিৰোতা বাচমতৰ পুত্ৰ ৰূৱেল।
\v 11 আৰু ইলীফজৰ পুত্ৰ তৈমন, ওমাৰ, চফো, গয়িতম, আৰু কনজ।
\v 12 এচৌৰ পুত্ৰ ইলীফজৰ তিম্না নামেৰে যি উপপত্নী আছিল, তাই হ’লে ইলীফজলৈ অমালেকক প্ৰসৱ কৰিলে; এইবিলাকেই এচৌৰ তিৰোতা আদাৰ নাতীয়েক।
\v 13 আৰু ৰূৱেলৰ পুত্ৰ নহৎ, জেৰহ, চম্মা, আৰু মিজ্জা; এইবিলাক এচৌৰ তিৰোতা বাচমতৰ নাতীয়েক।
\v 14 আৰু চিবিয়োনৰ নাতিনীয়েক অনাৰ জীয়েক এচৌৰ তিৰোতা যি অহলীবামা, তাইৰ পুত্ৰ যিয়ূচ, যালম, আৰু কোৰহ; এইবিলাক তেওঁ এচৌলৈ প্ৰসৱ কৰিলে।
\p
\v 15 এচৌৰ সন্তানবিলাকৰ মাজত এই এইবিলাক গাম আছিল; এচৌৰ জেষ্ঠ্য পুত্ৰ অলীফজৰ পুতেক তৈমন গাম, ওমাৰ গাম, চফো গাম, কনজ গাম,
\v 16 কোৰহ গাম, গয়িতম গাম, অমালেক গাম; এইবিলাক ইদোম দেশৰ ইলীফজৰ ঔৰসত জন্মা গাম; এইবিলাক আদাৰ নাতিনীয়েক।
\v 17 আৰু এচৌৰ পুত্ৰ ৰূৱেল পুতেক এইবিলাক, নহৎ গাম, জেৰহ গাম, চম্মা গাম, আৰু মিজ্জা গাম; এইবিলাক ইদোম দেশৰ ৰূৱেলৰ ঔৰসত জন্মা গাম; এইবিলাকেই এচৌৰ তিৰোতা বাচমতৰ নাতীয়েক।
\v 18 এচৌৰ তিৰোতা অহলীবামাৰ পুত্ৰ এইবিলাক, যিয়ূচ গাম, যালম গাম, আৰু কোৰহ গাম; এইবিলাক অনাৰ জীয়েক এচৌৰ তিৰোতা অহলীবামাৰ পৰা জন্মা গাম।
\v 19 এইবিলাক এচৌৰ সন্তান, আৰু এইবিলাকেই সিবিলাকৰ গাম; এই এচৌকে ইদোমো বোলে।
\p
\v 20 সেই দেশ-নিবাসী হোৰীয়া চেয়ীৰৰ সন্তান এইবিলাক, লোটন, চোবল, চিবিয়োন অনা, দিচোন, এচৰ, আৰু দীচন;
\v 21 এইবিলাক ইদোম দেশৰ চেয়ীৰৰ সন্তান হোৰীয়া বংশত উৎপন্ন হোৱা গাম।
\v 22 আৰু লোটনৰ সন্তান হোৰী আৰু হেমম; লোটনৰ তিম্না নামেৰে এজনী ভনীয়েকো আছিল।
\v 23 আৰু চোবলৰ সন্তান এইবিলাক, অলবন, মানহৎ, এবল, চফো, আৰু ওনম।
\v 24 চিবিয়োনৰ সন্তান অয়া আৰু অনা; এই অনাই তেওঁৰ বাপেক চিবিয়োনৰ গাধ চৰাওঁতে, অৰণ্যত তপত পানীৰ পুং পাইছিল।
\v 25 এই অনাৰ পুত্ৰ দিচোন, আৰু অনাৰ জীয়েক অহলীবামা।
\v 26 আৰু দিচোনৰ পুত্ৰ হিমদন, ইচবন, যিত্ৰন, আৰু কৰান।
\v 27 আৰু এচৰৰ পুত্ৰ বিলহন, জাবন, আৰু অকন।
\v 28 আৰু দীচনৰ পুত্ৰ উচ আৰু অৰান।
\v 29 হোৰীয়া বংশত উৎপন্ন হোৱা গাম এইবিলাক, লোটন গাম, চোবল গাম, চিবিয়োন গাম, অনা গাম, দিচোন গাম, এচৰ গাম,
\v 30 আৰু দীচন গাম; সিবিলাকৰ নাম অনুসাৰে এইবিলাকেই চেয়ীৰ দেশৰ হোৰীয়া বংশত উৎপন্ন হোৱা গাম আছিল।
\p
\v 31 ইস্ৰায়েলৰ সন্তানবিলাকৰ ওপৰত কোনো ৰজাই ৰাজত্ব কৰাৰ পূৰ্ব্বেই, ইদোম দেশত ৰাজত্ব কৰা ৰজা এইবিলাক।
\v 32 বিয়োৰৰ পুত্ৰ বিলাই ইদোমত ৰাজত্ব কৰিছিল; তেওঁৰ নগৰৰ নাম দিনহাবা।
\v 33 বিলাৰ মৃত্যু হ’লত, বস্ৰাত থকা জেৰহৰ পুত্ৰ যোববে তেওঁৰ সলনি ৰাজত্ব কৰিছিল।
\v 34 আৰু যোববৰ মৃত্যু হ’লত, তৈমন দেশীয় হূচমে তেওঁৰ সলনি ৰাজত্ব কৰিছিল।
\v 35 আৰু হূচমৰ মৃত্যু হ’লত, তেওঁৰ সলনি মোৱাবৰ পথাৰত মিদিয়নক জয় কৰা বদদৰ পুত্ৰ হদদে ৰাজত্ব কৰিছিল; তেওঁৰ নগৰৰ নাম অবীৎ।
\v 36 আৰু হদদৰ মৃত্যু হ’লত, তেওঁৰ সলনি মস্ৰেকাৰ চম্নাই ৰাজত্ব কৰিছিল।
\v 37 আৰু চম্নাৰ মৃত্যু হ’লত, তেওঁৰ সলনি ফৰাৎ নদীৰ ওচৰৰ ৰহোবোতীয়া চৌলে ৰাজত্ব কৰিছিল।
\v 38 পাছে চৌলৰ মৃত্যু হ’লত, তেওঁৰ সলনি অকবোৰৰ পুত্ৰ বাল-হাননে ৰাজত্ব কৰিছিল।
\v 39 আৰু অকবোৰৰ পুত্ৰ বাল-হাননৰ মৃত্যু হ’লত, তেওঁৰ সলনি হদৰে ৰাজত্ব কৰিছিল; তেওঁৰ নগৰৰ নাম পাউ আছিল; তেওঁৰ ভাৰ্য্যাৰ নাম মে-জাহবৰ নাতিনীয়েক মট্ৰেদৰ জীয়েক মহেটবেল।
\p
\v 40 এচৌৰ বংশৰ যিবিলাক গাম আছিল, সিবিলাকৰ গোষ্ঠী, ঠাই, আৰু নাম অনুসাৰে সিবিলাকৰ এই এই নাম; তিম্না গাম, অলবা গাম, যিথেৎ গাম,
\v 41 অহলীবামা গাম, এলা গাম, পীনোন গাম,
\v 42 কনজ গাম, তৈমন গাম, মিবচৰ গাম,
\v 43 মগ্দীয়েল গাম, আৰু ঈৰম গাম; নিজ নিজ অধিকৃত দেশত নিজ নিজ বসতিৰ ঠাই অনুসাৰে এইবিলাকেই ইদোমৰ গাম আছিল। ইদোমীয়াবিলাকৰ আদিপিতৃ এচৌৰ বিৱৰণ সমাপ্ত।
\c 37
\s যোচেফক মিচৰ দেশলৈ বেচি পঠোৱা
\p
\v 1 যাকোবে তেওঁৰ পিতৃৰ প্ৰবাসস্থান কনান দেশতে নিবাস কৰিলে।
\v 2 যাকোবৰ বিৱৰণ এই। যোচেফে সোতেৰ বছৰ বয়সত তেওঁৰ ককায়েকবিলাকৰ সৈতে পশুৰ জাক চৰাইছিল; আৰু তেওঁ লৰা মানুহ দেখি, তেওঁৰ বাপেকৰ তিৰোতা বিলহা আৰু জিল্পাৰ পুতেকহঁতৰ লগত আছিল; আৰু যোচেফে বাপেকৰ আগত সিবিলাকৰ কুসম্বাদ জনায়হি।
\v 3 যোচেফে ইস্ৰায়েলৰ বৃদ্ধ কালত হোৱা ল’ৰা দেখি, তেওঁ আনবিলাক পুতেকতকৈ তেওঁক অধিক স্নেহ কৰে, আৰু তেওঁক এটা দীঘল আস্তিনৰ দীঘল চোলাও দিলে।
\v 4 কিন্তু তেওঁৰ ককায়েকবিলাকতকৈ বাপেকে তেওঁক অধিক স্নেহ কৰা দেখি, ককায়েকবিলাকে যোচেফক ঘিণ কৰে; এই নিমিত্তে সিবিলাকে তেওঁক মৰমেৰে কথা কব নোৱাৰে।
\p
\v 5 পাছে যোচেফে এটা সপোন দেখি, তাক ককায়েক বিলাকক ক’লে, ইয়াতে সিবিলাকে আগতকৈও অধিককৈ ঘিণ কৰিলে।
\v 6 তেওঁ সিবিলাকক ক’লে, মই যি সপোন দেখিলো বিনয় কৰো তাক শুনা।
\v 7 চোৱা আমি পথাৰৰ মাজত শস্যৰ মুঠি বান্ধিছিলোঁ; তাতে চোৱা, মোৰ মুঠি উঠি থিয় হ’ল; আৰু চোৱা, তোমালোকৰ মুঠিবোৰে চাৰিওফালে থিয় হৈ মোৰ মুঠিৰ আগত প্ৰণিপাত কৰিলে।
\v 8 তাতে তেওঁৰ ককায়েকবিলাকে তেওঁক ক’লে, তেনে হ’লে তই নিশ্চয়ে আমাৰ ওপৰত ৰজা হবি নে কি? আমাৰ ওপৰত নিশ্চয়ে তই অধিকাৰ কৰিবি হ’বলা? পাছে তেওঁৰ সেই সপোন, আৰু তেওঁৰ কথাৰ নিমিত্তেও, সিবিলাকে তেওঁক আগতকৈও অধিকৈ ঘিণ কৰিলে।
\v 9 পাছে যোচেফে আৰু এটা সপোন দেখি, তেওঁৰ ককায়েক বিলাকৰ আগত বৃত্তান্ত ক’লে, বোলে, চোৱা, মই আৰু এটা সপোন দেখিলোঁ; তাতে চোৱা, সূৰ্য্য, চন্দ্ৰ, আৰু এঘাৰটা তৰাই মোৰ আগত প্ৰণিপাত কৰিলে।
\v 10 তেওঁ ইয়াকে তেওঁৰ বাপেক আৰু ককায়েকবিলাকৰ আগত ক’লত, তেওঁৰ বাপেকে তেওঁক ডবিয়াই ক’লে, তই এইটো কি সপোন দেখিলি? মই, তোৰ মাৰ, আৰু ককায়েৰেহঁত আমি তোৰ আগত মাটিত পৰি প্ৰণিপাত কৰিবলৈ আহিম নে?
\v 11 তাতে তেওঁৰ ককায়েকবিলাকে তেওঁক অসূয়া কৰিলে; কিন্তু বাপেকে হ’লে সেই কথা মনত ৰাখিলে।
\v 12 পাচে তেওঁৰ ককায়েকবিলাকে চিখিমত বাপেকৰ জাকবোৰ চৰাবৰ নিমিত্তে তালৈ গ’লত, ইস্ৰায়েলে যোচেফক ক’লে,
\v 13 তোমাৰ ককায়েৰেহঁতে চিখিমত জাকবোৰ চৰোৱা নাই জানো? আহাঁ, মই তোমাক সিহঁতৰ ত’লৈ পঠাওঁ; তাতে যোচেফে তেওঁক ক’লে চাওক মই আছোঁ।
\v 14 তেতিয়া বাপেকে তেওঁক ক’লে, তুমি গৈ তোমাৰ ককায়েৰাহঁত আৰু পশুৰ জাকবোৰ কুশলে আছে নে নাই, তাক চাই মোক সম্বাদ দিবাহি। এইদৰে তেওঁ হিব্ৰোণ উপত্যকাৰ পৰা যোচেফক পঠালত, তেওঁ চিখিমলৈ গ’ল।
\v 15 পাছে কোনো এজন মানুহে তেওঁক লগ পালে; আৰু চোৱা, যোচেফ পথাৰত ফুৰি ফুৰি আছে; তাতে মানুহটোৱে তেওঁক সুধিলে, তুমি কি বিচাৰিছাঁ?
\v 16 তেতিয়া তেওঁ ক’লে, মোৰ ককাইহঁতক বিচাৰিছোঁ; সিবিলাকেনো ক’ত পশুৰ জাক চৰাইছে, বিনয় কৰোঁ, তাক মোক কোৱা।
\v 17 মানুহটোৱে ক’লে, সিহঁত ইয়াৰ পৰা গ’ল; কিয়নো আমি দোথানলৈ যাওঁ, এই বুলি সিহঁতে কোৱা মই শুনিছিলোঁ। তাতে যোচেফে তেওঁৰ ককায়েকবিলাকক বিচাৰি গৈ দোথানত সিবিলাকক পালে।
\p
\v 18 কিন্তু তেওঁ সিবিলাকৰ ওচৰ নৌ পাওঁতেই, সিবিলাকে দুৰৈতে তেওঁক দেখি বধ কৰিবলৈ আলচ কৰি,
\v 19 ইটোৱে সিটোৱে কোৱাকুই কৰি ক’লে, চোৱা, সৌৱা সপোন দেখাটো আহিছে;
\v 20 আহাঁ, আমি তাক বধ কৰি, কোনো এটা গাতত পেলাই দিওঁ; পাছে কোনো হিংসুক জন্তুৱে তাক খালে বুলি ক’ম; তেতিয়া তাৰ সপোন বোৰ কি হয়, দেখিমহঁক।
\v 21 কিন্তু ৰূবেনে সেই কথা শুনি সিবিলাকৰ হাতৰ পৰা তেওঁক ৰাখি ক’লে, নহয়, আমি তাক বধ নকৰোঁ।
\v 22 ৰূবেনে সিবিলাকৰ হাতৰপৰা তেওঁক ৰাখি, বাপেকৰ ওচৰলৈ ওভতাই পঠাবৰ মনেৰে সিবিলাকক ক’লে, তোমালোকে ৰক্তপাত নকৰি তাক অৰণ্যৰ এই গাঁতত পেলাই দিয়া, কিন্তু তাৰ ওপৰলৈ হাত নেদাঙিবাহঁক।
\v 23 পাছে যোচেফে ককায়েকবিলাকৰ ওচৰ পালত, সিবিলাকে তেওঁৰ চোলা, অৰ্থাৎ তেওঁৰ গীত থকা দীঘল চোলাটো সোলোকাই, তেওঁক ধৰি গাতত পেলাই দিলে;
\v 24 কিন্তু সেই গাতত পানী নাই, সি শুদা আছিল।
\v 25 পাছে সিবিলাকে ভোজন কৰিবলৈ বহিছিল; এনেতে সিবিলাকে চকু তুলি চাই দেখিলে, যে, গিলিয়দৰ পৰা এজাক ইশ্মায়েলীয়া বণিক লোকে মচলা, ঘা সুস্থ কৰা এবিধ এঁঠা, আৰু গন্ধৰস উটত ভৰা দি লৈ, মিচৰ দেশলৈ নামি যাবলৈ আহিছে।
\v 26 তেতিয়া যিহূদাই তেওঁৰ ককায়েক বিলাকক ক’লে, ভাইক মাৰি তাৰ তেজ লুকুৱালে, আমাৰ কি লাভ হ’ব?
\v 27 আহাঁ, আমি তাক এই ইশ্মায়েলীয়াহঁতক বেচোঁহঁক; তাৰ ওপৰলৈ আমাৰ হাত দঙা নহওক; কিয়নো হি আমাৰ ভাই আৰু আমাৰ মঙহো। পাছে সেই কথাতে তেওঁৰ ককায়েকবিলাক মান্তি হ’ল।
\v 28 তেতিয়া সেই মিদিনীয়া বণিকবোৰ আহি ওচৰ পোৱাত, সিবিলাকে যোচেফক গাতৰ পৰা টানি তুলিলে; আৰু বিশ ডোখৰ ৰূপলৈ ইশ্মায়েলীয়াহঁতক যোচেফক মিচৰ দেশলৈ বেচিলে। তাতে সিহঁতে যোচেফক মিচৰ দেশলৈ লৈ গ’ল।
\p
\v 29 পাছে ৰূবেণে গাঁতৰ ওচৰলৈ গৈ যোচেফক গাঁতত নাইকিয়া দেখি,
\v 30 নিজৰ কাপোৰ ছিৰিলে, আৰু ভায়েক বিলাকৰ ওচৰলৈ গৈ ক’লে, ল’ৰাটি নাইকিয়া; মইনো এতিয়া কলৈ যাম?
\v 31 পাছে সিবিলাকে যোচেফৰ চোলাটো লৈ, এটা ছাগ মাৰি তাৰ তেজত জুবুৰিয়ালে।
\v 32 পাছে সেই দীঘল আস্তিনৰ দীঘল চোলাটো পঠাই দিলে; আৰু নিজৰ বাপেকৰ ওচৰলৈ নি ক’লে, আমি এইটো পালোঁ; এয়ে তোমাৰ পোঁৱাঁৰ চোলা হয় নে নহয়, তাক চোৱা।
\v 33 তাতে তেওঁ চিনিপায় ক’লে, এইটো মোৰ পুত্ৰৰ চোলা হয়; কিবা হিংসুক জন্তুৱে তাক খালে; নিশ্চয়ে যোচেফক ডোখৰ ডোখৰ কৰি ছিৰি পেলোৱা হল।
\v 34 তেতিয়া যাকোবে নিজৰ কাপোৰ ছিৰি কঁকালত চট পিন্ধি, অনেক দিনলৈকে পুতেকৰ কাৰণে শোক কৰিলে ।
\v 35 পাছে তেওঁৰ পুতেক জীয়েক আটাইবিলাকে উঠি, তেওঁক শান্তনা কৰিবলৈ ধৰিলে; কিন্তু তেওঁ প্ৰবোধ নেমানি ক’লে মই শোকতে চিয়োললৈ মোৰ পুত্ৰৰ ওচৰলৈ যাম। এই দৰে তেওঁৰ বাপেকে তেওঁৰ নিমিত্তে ক্ৰন্দন কৰিলে।
\v 36 আৰু সেই মিদিনিয়াবিলাকে হ’লে মিছৰ দেশত ফৰৌণ ৰজাৰ বিষয়া ৰক্ষক-সেনাপতি পোটীফৰ তাত যোচেফক বেচিলেগৈ।
\c 38
\s তামাৰৰ পৰা যিহূদাৰ এহাল যঁজা সন্তান জন্মা।
\p
\v 1 সেই কালত যিহূদাই তেওঁৰ ভায়েক ককায়েক বিলাকৰ লগৰ পৰা নামি গৈ, অদুল্লমীয়া হীৰা নামেৰে এজন মানুহৰ তাত সোমালগৈ।
\v 2 সেই ঠাইতে যিহূদাই চুৱা নামেৰে কোনো কনানীয়া মানুহৰ এজনি ছোৱালী দেখি, তাইক বিয়া কৰি তাইত গমন কৰিলে;
\v 3 তাতে তাই গৰ্ভৱতী হৈ এটি পুত্ৰ প্ৰসৱ কৰিলে, আৰু তেওঁ তাৰ নাম এৰ ৰাখিলে।
\v 4 পাছে পুনৰায় তাই গৰ্ভৱতী হৈ এটি পুত্ৰ প্ৰসৱ কৰি তাৰ নাম ওনন ৰাখিলে।
\v 5 পুনৰায় তাই গৰ্ভৱতী হৈ এটি পুত্ৰ প্ৰসৱ কৰি তাৰ নাম চেলা ৰাখিলে; তাই তাক প্ৰসৱ কৰা সময়ত যিহূদা কজীবত আছিল।
\v 6 পাছে যিহূদাই তামাৰ নামেৰে এজনী ছোৱালী আনি, তেওঁৰ জেষ্ঠ্য পুত্ৰ এৰৰ লগত বিয়া দিলে।
\v 7 কিন্তু যিহূদাৰ জ্যেষ্ঠ পুত্ৰ এৰ যিহোৱাৰ দৃষ্টিত দুষ্ট হোৱাত, যিহোৱাই তাক বিনষ্ট কৰিলে।
\v 8 তাতে যিহূদাই ওননক ক’লে, তুমি নিজ ককায়েৰাৰ তিৰোতাত গমন কৰা, আৰু তাইলৈ তুমি দেওৰেকে কৰিব লগীয়া কাৰ্য্য সাধন কৰি, তোমাৰ ককায়েৰাৰ বংশ উৎপন্ন কৰা।
\v 9 কিন্তু সেই বংশ নিজৰ নহ’ব বুলি জানি, সি বৌৱেকত গমন কৰা কালত, ককায়েকৰ বংশ উৎপন্ন নকৰিবৰ মনেৰে মাটিতে বীৰ্য্যপাত কৰিলে।
\v 10 তাতে তাৰ সৈতে কাৰ্য্যত যিহোৱাই অসন্তুষ্ট হৈ, তাকো বিনষ্ট কৰিলে।
\v 11 তেতিয়া যিহূদাই নিজৰ পো- বোৱাৰী তামাৰক ক’লে, মোৰ পুত্ৰ চেলা ডাঙৰ নোহোৱালৈকে, তুমি তোমাৰ বাপেৰাৰ ঘৰত বিধৱা হৈয়েই থাকাগৈ; কিয়নো তেওঁ ভাবিলে, যে, কিজানি ককায়েকহঁতৰ দৰে ইও মৰে। তাতে তামাৰ গৈ তাইৰ বাপেকৰ ঘৰত থকিল।
\p
\v 12 পাছে কালক্ৰমে চূৱাৰ জীয়েক যিহূদাৰ তিৰোতা মৰিল। আৰু যিহূদাৰ শোকৰ দিন গ’লত, তেওঁ তেওঁৰ বন্ধু অদুল্লমীয়া হীৰাই সৈতে তিম্নালৈ তেওঁৰ মেৰৰ নোম কটাবোৰৰ ওচৰলৈ গ’ল।
\v 13 তেতিয়া তামাৰৰ আগত কোৱা হ’ল, বোলে, চোৱা, শহুৰেৰাই নিজৰ মেৰৰ নোম কটাবলৈ তিম্নালৈ যাবলৈ ধৰিছে।
\v 14 তাতে তামাৰে বিধৱা-বস্ত্ৰ সোলোকাই থৈ, ওৰণিৰে মুখ ঢাকি ছদ্মবেশ ধৰি, তিম্নালৈ যোৱা বাটৰ ওচৰত থকা ঐনয়িমৰ দুৱাৰ-মুখত বহি থাকিলগৈ; কিয়নো তাই দেখিলে, যে, চেলা ডাঙৰ হ’লতো, তাৰে সৈতে তাইক বিয়া নিদিলে।
\v 15 তেতিয়া যিহূদাই তাইক দেখি বেশ্যা বুলি জানিলে; কিয়নো তাই নিজ মুখ ঢাকি ৰাখিছিল।
\v 16 তাতে তেওঁ বাটৰ দাঁতিলৈ তাইৰ ওচৰলৈ গৈ, তাইক নিজ পো-বোৱাৰীয়েক বুলি নেজানি তাইক ক’লে, আহাঁ, মই তোমাক গমণ কৰোঁ। তাতে তামাৰে ক’লে, তুমি মোক গমণ কৰাৰ বাবে মোক কি দিবা?
\v 17 তেওঁ ক’লে, জাকৰ পৰা এটা ছাগ পোৱালি পঠাই দিমগৈ। তাতে তাই ক’লে, তাক পঠাই নিদিয়ামানে মোৰ ইয়াত কিবা বন্ধক ৰাখিবা নে?
\v 18 যিহূদাই ক’লে, কি বন্ধক ৰাখিম? তাই ক’লে, তোমাৰ মোহৰটোৱে, তাৰ জৰীডালে, আৰু তোমাৰ লাখুটিডালে ৰাখা। তেতিয়া তেওঁ সেইবোৰ দি তাইক গমণ কৰিলে; তাতে তাই তেওঁৰ ঔৰসত গৰ্ভৱতী হ’ল।
\v 19 পাছে তাই উঠি গুচি গ’ল, আৰু ওৰণি গুচাই নিজৰ বিধৱা-বস্ত্ৰ পিন্ধিলে।
\v 20 তাৰ পাছত যিহূদাই সেই তিৰোতাৰ হাতৰ পৰা বন্ধক মোকোলাই নিবলৈ, তেওঁৰ বন্ধু অদুল্লমীয়াৰ হাতত ছাগ পোৱালিটো পঠাই দিলে। কিন্তু সি আহি তাইক নেপালে।
\v 21 তাতে সি তাইৰ থকা ঠাইৰ মানুহক সুধিলে, ঐনয়িমৰ বাটৰ ওচৰত যি বেশ্যা আছিল, তাই ক’ত? সিবিলাকে ক’লে, ইয়াত কোনো বেশ্যা নাই।
\v 22 পাছে সি যিহূদাৰ ওচৰলৈ উভটি গৈ ক’লে, মই তাইক নেপালোঁ; আৰু সেই ঠাইৰ মানুহেও ক’লে, ইয়াত কোনো বেশ্যা নাই।
\v 23 তেতিয়া যিহূদাই ক’লে, তাইৰ হাতত যি আছে, তাকে তাই লওক; পাছে জানো আমি লাজত পৰোঁ; চোৱা, মই ছাগ পোৱালিটো পঠাই দিলোঁ, কিন্তু তুমি তাইক নেপালাগৈ।
\p
\v 24 পাছে তিনি মাহৰ মূৰত কোনোৱে যিহূদাক ক’লে, তোমাৰ পো-বোৱাৰী তামাৰ ব্যভিচাৰিণী হ’ল; আৰু চোৱা ব্যভিচাৰতে তাইৰ গৰ্ভও হ’ল। তেতিয়া যিহূদাই ক’লে, তাইক উলিয়াই আনি জুইত পুৰি পেলোৱা ।
\v 25 পাছে তাইক বাহিৰলৈ আনিলত, তাই শহুৰেকলৈ কৈ পঠালে, বোলে, যাৰে এইবোৰ বস্তু, সেই পুৰুষৰে ঔৰসতেই মোৰ গৰ্ভ হ’ল; তাই আৰু ক’লে, এই মোহৰ, মোহৰ অৰা জৰী, আৰু লাখুটি কাৰ, তাক চাই জানক।
\v 26 তেতিয়া যিহূদাই গাত লৈ ক’লে, তাই মোতকৈ ধাৰ্ম্মিক; কিয়নো মই তাইক মোৰ পুত্ৰ চেলাক নিদিলোঁ। তেতিয়াৰে পৰা যিহূদাই তাইৰ পৰিচয় আৰু নল’লে।
\v 27 পাছে, তাইৰ প্ৰসৱৰ কাল হ’লত, চোৱা, তাইৰ গৰ্ভত এহাল যঁজা ল’ৰা।
\v 28 তাই প্ৰসৱ কৰোঁতে, এটা ল’ৰাই হাত বাহিৰ কৰিলে; তেতিয়া ধাত্ৰীয়ে এডাল ৰঙা সূতা লৈ, তাৰ সেই হাতত বান্ধি ক’লে, এইটি প্ৰথমে বাহিৰ হৈছে।
\v 29 কিন্তু সি নিজৰ হাত সুমুৱাই নিলত, তাৰ ভায়েক বাহিৰ হ’ল; তাতে ধাত্ৰীয়ে ক’লে, তুমি কেলেই নিজৰ নিমিত্তে ভেদ কৰি আহিলা? এই হেতুকে তেওঁৰ নাম পেৰচ [ভেদ] ৰখা হ’ল।
\v 30 পাছে হাতত ৰঙা সূতা বন্ধা তাৰ ভায়েক বাহিৰ হ’লত, তাৰ নাম জেৰহ ৰাখিলে।
\c 39
\s যোচেফ পোটিফৰৰ ঘৰত আৰু বন্দীশালত থকা।
\p
\v 1 যোচেফক মিচৰলৈ নিয়া হ’লত, যি ইশ্মায়েলীয়াহঁতে তেওঁক লৈ গৈছিল, সিহঁতৰ হাতৰ পৰা এজল মিচৰীয়াই, ফৰৌণ ৰজাৰ বিষয়া ৰক্ষক-সেনাপতি পোটিফৰে তেওঁক কিনি ল’লে।
\v 2 কিন্তু যিহোৱা যোচেফৰ সঙ্গী হোৱাত, তেওঁ ভাগ্যৱান লোক হ’ল, আৰু নিজ মিচৰীয়া প্ৰভুৰ ঘৰত থকিল।
\v 3 তাতে যিহোৱা যে তেওঁৰ সঙ্গী হৈছে, আৰু তেওঁ কৰা সকলো কৰ্ম্ম যিহোৱাই তেওঁৰ হাততেই সাম্ফল কৰিছে, ইয়াকে তেওঁৰ প্ৰভুৱে দেখিলে।
\v 4 এতেকে যোচেফে তেওঁৰ দৃষ্টিত অনুগ্ৰহ পাই, তেওঁৰ পৰিচাৰক হ’ল; তাতে তেওঁৰ প্ৰভুৱে তেওঁক নিজ ঘৰৰ অধ্যক্ষ পাতি, তেওঁৰ যি যি আছিল, সকলোকে তেওঁৰ হাতত শোধাই দিলে।
\v 5 যেতিয়াৰে পৰা তেওঁ যোচফক নিজ ঘৰ আৰু সৰ্বস্বৰ ওপৰত অধ্যক্ষ পাতিলে, তেতিয়াৰে পৰা যিহোৱাই যোচেফলৈ চাই সেই মিচৰীয়াৰ ঘৰৰ ওপৰত আশীৰ্ব্বাদ দিলে; তাতে তেওঁৰ ঘৰত আৰু পথাৰতো যি যি আছিল, সেই আটাইৰে ওপৰত যিহোৱাৰ আশীৰ্ব্বাদ থকিল।
\v 6 এতেকে তেওঁ যোচেফৰ হাতত নিজৰ সৰ্ব্বস্ব এৰি দি, নিজে খোৱা আহাৰৰ বাহিৰে আৰু একোৰো বিচাৰ নল’লে। যোচেফ সুন্দৰ আৰু দেখনীয়াৰ আছিল।
\p
\v 7 এইবোৰ ঘটনাৰ পাছত, তেওঁৰ প্ৰভুৰ তিৰোতাই যোচেফক চকু দি তেওঁক ক’লে, তুমি মোৰ লগত শয়ন কৰাহি।
\v 8 কিন্তু তেওঁ সেই কথাত অমান্তি হৈ, নিজ প্ৰভুৰ তিৰোতাক ক’লে, চোৱা, এই ঘৰত মোৰ হাতত যি যি আছে, মোৰ প্ৰভুৱে তাৰ একোৰো বিচাৰ নলয়; তেওঁ মোৰ হাতত সৰ্ব্বস্ব শোধাই দিলে;
\v 9 এই ঘৰত মোতকৈ বৰ কোনো নাই; তেওঁ নিদিয়াকৈ মোৰ পৰা একোকে ৰখা নাই; কেৱল আপোনাকহে মোক দিয়া নাই; কাৰণ আপুনি তেওঁৰ ভাৰ্য্যা; এতেকে মই কেনেকৈ এনে মহা-দুষ্কৰ্ম্ম, আৰু ঈশ্বৰৰ বিৰূদ্ধে পাপ কৰিব পাৰোঁ?
\v 10 তাই দিনে দিনে যোচেফক এই কথা কৈ কৈ থকাতো, তাইৰে সৈতে শয়ন কৰিবলৈ, বা তাইৰ ওচৰতে থাকিবলৈ, তাইৰ কথাত তেওঁ মান্তি নহ’ল।
\v 11 পাছে কোনো এদিনা নিজ কাৰ্য্য কৰিবলৈ তেওঁ ঘৰৰ ভিতৰলৈ গ’লত, তেতিয়া ঘৰৰ কোনো মানুহ নথকা দেখি,
\v 12 তাই তেওঁৰ কাপোৰত ধৰি, মোৰে সৈতে শোৱাহি বুলি ক’লে; কিন্তু যোচেফে তাইৰ হাতত নিজৰ কাপোৰ এৰি বাহিৰলৈ পলাই গ’ল।
\v 13 তেতিয়া তাই, তাইৰ হাতত যোচেফে নিজে কাপোৰ এৰি বাহিৰলৈ পলাই যাবৰ দেখি,
\v 14 তাই ঘৰৰ মানুহবোৰক মাতি সিহঁতক ক’লে, চোৱাচোন, আমাৰে সৈতে হঁহামতা কৰিবলৈহে তেওঁ এটা ইব্ৰীয়া মানুহ আমাৰ ইয়ালৈ আনিছে; সি মোৰ লগত শুবৰ নিমিত্তে মোৰ ওচৰলৈ আহিছিল; তাতে মই বৰকৈ চিঞৰ মাৰিলোঁ;
\v 15 পাছে মই বৰকৈ চিঞৰা শুনি, সি তাৰ কাপোৰ মোৰ ওচৰত এৰি বাহিৰলৈ পলাই গ’ল;
\v 16 এই বুলি তেওঁ প্ৰভু ঘৰলৈ নাহিলেমানে, তাই তেওঁৰ কাপোৰ তাইৰ ওচৰতে ৰাখিলে।
\v 17 পাছে তাই সেই একে দৰেই তেওঁক ক’লে, তুমি যি ইব্ৰীয়া বন্দীক আমাৰ ইয়ালৈ আনি ৰাখিছা, সি মোৰে সৈতে হঁহামতা কৰিবলৈ মোৰ ওচৰলৈ আহিছিল;
\v 18 পাছে মই যেতিয়া বৰকৈ চিঞৰিলোঁ, তেতিয়া সি মোৰ ওচৰত নিজৰ কাপোৰ এৰি বাহিৰলৈ পলাই গ’ল।
\v 19 তেতিয়া, তোমাৰ বন্দীয়ে মোলৈ এই এই ব্যৱহাৰ কৰিছে বুলি তেওঁৰ তিৰোতাই তেওঁক কোৱা কথা শুনিলত, যোচেফৰ প্ৰভু ক্ৰোধান্বিত হ’ল।
\v 20 তাতে যোচেফৰ প্ৰভুৱে তেওঁক ধৰি নি, যি বন্দীশালত ৰজাৰ বন্দীবোৰ ৰাখে, সেই বন্দীশালত তেওঁক বন্ধ কৰি থলে; এই দৰে তেওঁ বন্দীশালতে থাকিল।
\v 21 কিন্তু যিহোৱাই যোচেফৰ সঙ্গী হৈ, তেওঁ লৈ দয়া কৰি তেওঁক বন্দীশালৰ অধ্যক্ষৰ অনুগ্ৰহপ্ৰাপ্ত কৰিলে।
\v 22 তাতে সেই বন্দীশালৰ অধ্যক্ষই বন্দীশালত থকা আটাইবোৰ বন্দীক যোচেফৰ হাতত শোধাই দিলে; তেতিয়া সিহঁতৰ সকলো কাৰ্য্য যোচেফৰ আজ্ঞা অনুসাৰে চলিবলৈ ধৰিলে।
\v 23 বন্দীশালৰ অধ্যক্ষই তেওঁৰ হাতত থকা কোনো বিষয়ৰ বিচাৰ নল’লে; কিয়নো যিহোৱা তেওঁৰ সঙ্গী আছিল, আৰু তেওঁ কৰা সকলো কৰ্ম্মকে যিহোৱাই সাম্ফল কৰিলে।
\c 40
\s যোচেফে সপোনৰ ফলিতা দিয়া।
\p
\v 1 এইবোৰ ঘটনাৰ পাছত, মিচৰৰ ৰজাৰ পান-পাত্ৰ ধৰোঁতাই আৰু তেওঁৰ চাংমায়ে সিবিলাকৰ প্ৰভু মিচৰৰ ৰজাৰ অহিতে জগৰ কৰিলত,
\v 2 ফৰৌণে, প্ৰধান পান-পাত্ৰ ধৰোঁতা আৰু বৰ চাংমাই তেওঁৰ এই দুজন বিষয়ালৈ ক্ৰোদ্ধ হৈ,
\v 3 ৰক্ষক-সেনাপতিৰ ঘৰত থকা বন্দীশালত, যি ঠাইত যোচেফক বন্ধ কৰি থৈছিল, সেই ঠাইতে তেওঁলোককো বন্ধ কৰি থলে।
\v 4 তাতে, ৰক্ষক-সেনাপতিয়ে তেওঁলোকক যোচেফৰ হাতত শোধাই দিলত, যোচেফ তেওঁলোকৰ পৰিচাৰক হ’ল; এইদৰে তেওঁলোক কিছু দিনলৈ বন্দীশালতে আছিল।
\v 5 পাছে বন্দীশালত বন্ধ হৈ থকা মিচৰৰ ৰজাৰ সেই পান-পাত্ৰ ধৰোঁতা আৰু চাংমাই দুয়ো সপোন দেখিলে।
\v 6 আৰু যোচেফে ৰাতিপুৱাতে তেওঁলোকৰ ওচৰলৈ গৈ, তেওঁলোকক মন মাৰি থকা দেখিলে
\v 7 তেতিয়া যোচেফে নিজ প্ৰভুৰ ঘৰৰ বন্দীশালত নিজৰে সৈতে বন্ধ হৈ থকা, ফৰৌণৰ য়েই দুজন বিষয়াক সুধিলে, তোমালোকৰ মুখ আজি মলিন কিয়?
\v 8 তাতে তেওঁ ক’লে, আমি সপোন দেখিলোঁ; কিন্তু তাৰ ফলিতা দিওঁতা কোনো নাই। তেতিয়া যোচেফে তেওঁলোকক ক’লে, সপোন ফলিতা জানো ঈশ্বৰৰ পৰা নহয়? বিনয় কৰোঁ, তাক মোক কওকচোন।
\p
\v 9 তেতিয়া প্ৰধান প্ৰান-পাত্ৰ ধৰোঁতাই যোচেফক নিজৰ সপোনৰ কথা ক’লে, বোলে, চোৱা, মোত সপোনত এজোপা দ্ৰাক্ষালতা মোৰ আগত আছিল;
\v 10 সেই লতা তিনি ডাল; পাছে সি কুঁহি মেলি ফুল ধৰা যেন দেখিলোঁ, আৰু থোপাই থোপাই তাৰ গুটি লাগি পকিল;
\v 11 তেতিয়া মোৰ হাতত ফৰৌণৰ পান-পাত্ৰ থকাত, মই সেই দ্ৰাক্ষাগুটি নি পাত্ৰত চেপি, ফৰৌণৰ হাতত সেই পান-পাত্ৰ দিলোঁগৈ।
\v 12 তাতে যোচেফে তেওঁক ক’লে, ইয়াৰ ফলিতা এই, সেই তিনি ডালেই তিনি দিন বুজায়।
\v 13 তিন দিনৰ ভিতৰত, ফৰৌণে আপোনাৰ মোৰ ডাঙি, পুনৰাই আপোনাক আগৰ বাবতে নিযুক্ত কৰিব; তাতো আপুনি আগেয়ে পান-পাত্ৰ ধৰোতা হৈ যেনেকৈ পান-পাত্ৰ দিছিলে, তেনেকৈ আকৌ ফৰৌণৰ হাতত পান-পাত্ৰ দিব।
\v 14 কিন্তু যেতিয়া আপোনাৰ মঙ্গল হ’ব, তেতিয়া মোক সুঁৱৰিব; আৰু বিনয় কৰোঁ, অনুগ্ৰহ কৰি ফৰৌণৰ আগত মোৰ কথা জনাই, মোক এই ঘৰৰ পৰা উলিয়াই নিয়াব;
\v 15 কিয়নো স্বৰূপেই ইব্ৰীয়াবিলাকৰ দেখৰ পৰা মোক চুৰ কৰি অনা হ’ল; আৰু ইয়াতু মই একো নকৰাকৈয়ে সিবিলাকে নোক এই বন্দীশালত পেলাই থৈছে।
\p
\v 16 পাছে বৰ চাংমায়ে সপোনৰ ফলিতা ভাল দেখি, তোৱোঁ যোচেফক ক’লে, মইও সপোন দেখিলোঁ, চোৱা, মোৰ মূৰৰ ওপৰত বগা পিঠাৰ তিনিটা খৰাহি আছিল;
\v 17 তাৰে ওপৰৰটো খৰাহিত ফৰৌণৰ নিমিত্তে চাংমায়ে যুগুত কৰা অনেক বিধ আহাৰ আছিল; তাতে চৰাইবোৰে মোৰ মূৰৰ ওপৰ খৰাহিৰ পৰা সেইবোৰ খালে।
\v 18 তেতিয়া যোচেফে উত্তৰ দি ক’লে, তাৰ ফলিতা এই, সেই তিনিটা খৰাহিয়ে তিনি দিন বুজায়;
\v 19 তিনি দিনৰ ভিতৰত, ফৰৌণে আপোনাৰ পৰা আপোনাৰ মূৰ ডাঙি, আপোনাক কাঠ এডালত আৰিব; তাতে চৰাইবোৰে আপোনাৰ পৰা আপোনাৰ মঙহ খাবহি।
\v 20 পাছে তৃতীয় দিনা ফৰৌণৰ জন্ম দিন হোৱাত, তেওঁ তেওঁৰ পাত্ৰমন্ত্ৰী আদি সকলো বিষয়াবিলাকৰ নিমিত্তে ভোজ যুগুত কৰিলে; তাতে তেওঁ তেওঁৰ বিষয়াবিলাকৰ মাজৰ প্ৰধান পান-পাত্ৰ ধৰোতাৰ আৰু বৰ চাংমাইৰো মূৰ ডাঙিলে।
\v 21 যোচেফে তেওঁলোকক ফলিতা দিয়াৰ দৰেই, তেওঁ প্ৰধান পান-পাত্ৰ ধৰোতাক পুনৰায় নিজ পান-পাত্ৰ ধৰাৰ বাবতেই নিযুক্ত কৰিলে; তাতে তেওঁ ফৰৌণৰ হাতত পান-পাত্ৰ দিলে;
\v 22 কিন্তু বৰ চাংমাইক হ’লে, তেওঁ আৰি থলে।
\v 23 তথাপি প্ৰধান পান-পাত্ৰ ধৰোঁতাই যোচেফক সোঁৱৰণ নকৰিলে, কিন্তু তেওঁ পাহৰি গ’ল।
\c 41
\s যোচেফৰ উন্নতি।
\p
\v 1 পাছে পুৰা দুবছৰৰ মূৰত, ফৰৌনে এটা সপোন দেখিলে; তেওঁ নদী কিনাৰত থিয় হৈ আছিল;
\v 2 এনে সময়ত নদীৰ পৰা, দেখিবলৈ সুন্দৰ আৰু সুষ্টপুষ্ট গাৰে সাতজনি গৰু ওলাই নলনিত চৰিবলৈ ধৰিলে।
\v 3 পাছে চোৱা, দেখিবলৈ কুচ্ছিত আৰু ক্ষীণোৱা আন সাত জনী গৰুও সেই কেইজনীৰ পাছতে নদীৰ পৰা ওলাই, নদীৰ কিনাৰত সিকেইজনীৰ গৰুৰ ওচৰতে থিয় হলগৈ।
\v 4 আৰু সেই ক্ষীণোৱা আৰু দেখিবলৈ কুচ্ছিত গৰু কেইজনীয়ে দেখিবলৈ সুন্দৰ আৰু সুষ্টপুষ্ট সেই গৰু সাত জনী গিলি পেলালে। এনেতে ফৰৌণে সাৰ পালে।
\v 5 তাৰ পাছত তেওঁ টোপনি গৈ দ্বিতীয় বাৰ সপোন দেখিলে; ঘেহুঁৰ একে ডাল ঠাৰিতে গুটিৰে ভৰা সাতোটা থোক ওলাল।
\v 6 তেতিয়া চোৱা, সেইবোৰৰ পাছতে, পতনুৱা আৰু পুবৰ বতাহত শুকুৱা এনে সাতোটা থোক ওলাল।
\v 7 এই লেৰেলা থোকে গুটিৰে ভৰা সেই সাতোটা পুৰ থোক গিলিলে। তেতিয়া ফৰৌণে সাৰ পাই দেখিলে, যে, সেয়ে সপোনহে।
\v 8 পাছে ৰাতি পুৱালত, তেওঁৰ মন অস্থিৰ হৈ, মিচৰ দেশৰ শাস্ত্ৰজ্ঞ আৰু বিদ্বান লোকক মতাই নিলে; আৰু ফৰৌণে তেওঁলোকৰ আগত তেওঁৰ সপোনৰ কথা ক’লে; কিন্তু কোনেও ফৰৌণক তাৰ ফলিতা দিব নোৱাৰিলে।
\p
\v 9 তেতিয়া প্ৰধান পান-পাত্ৰ ধৰোঁতাই ফৰৌণক ক’লে, আজি মোৰ জগৰ মনত পৰিছে;
\v 10 ফৰৌণে আপোনাৰ দুজন দাস মোলৈ আৰু চাংমাইলৈ ক্ৰোদ্ধ হৈ, আমাক ৰক্ষক-সেনাপতিৰ ঘৰৰ বন্দীশালত থাছিল।
\v 11 তাতে তেওঁ আৰু মই দুয়ো একে ৰাতিতে সপোন দেখিলোঁ; আমি প্ৰতিজনে বিশেষ বিশেষ অৰ্থ থকা এটা এটা সপোন দেখিলোঁ।
\v 12 তেতিয়া সেই ঠাইত ৰক্ষক-সেনাপতিৰ বন্দী এটা ইব্ৰীয়া ডেকা মানুহ আমাৰ লগত আছিল; আমি তাৰ আগত আমাৰ সপোনৰ কথা ক’লত, সি আমাক তাৰ ফলিতা দিলে।
\v 13 আৰু সি আমালৈ যেনেকৈ ফলিতা দিছিল, তেনেকৈ ঘটিলো; মোক মহাৰাজে পুনৰায় আগৰ বাবতে নিযুক্ত কৰিলে, আৰু তেওঁক হ’লে আৰি থলে।
\p
\v 14 তেতিয়া ফৰৌণে যোচেফক নিবলৈ মানুহ পঠালত, বন্দীশালৰ পৰা তেওঁক বেগাই উলিয়াই দিয়া হ’ল; পাছে তেওঁ মূৰ খুৰাই আৰু কাপোৰ সলাই ফৰৌণৰ আগলৈ গ’ল।
\v 15 তাতে ফৰৌণে যোচেফক ক’লে, মই এটা সপোন দেখিলোঁ, তাৰ ফলিতা দিব পৰা কোনো নাই; কিন্তু তুমি শুনামাত্ৰে সপোনৰ ফলিতা দিব পাৰা বুলি মই তোমাৰ বিষয়ে শুনিছোঁ।
\v 16 তেতিয়া যোচেফে ফৰৌণক উত্তৰ দি ক’লে, সেয়ে মোৰ অসাধ্য; ঈশ্বৰেহে ফৰৌণক সুমঙ্গলৰ উত্তৰ দিব।
\v 17 তাতে ফৰৌণে যোচেফক ক’লে, চোৱা, মোৰ সপোনত মই নদীৰ কিনাৰত থিয় হৈ আছিলোঁ;
\v 18 এনে সময়ত, চোৱা, নদীৰ পৰা হৃষ্টপুষ্ট গাৰে আৰু দেখিবলৈ সুন্দৰ সাত জনী গৰু ওলাই নলনিত চৰিবলৈ ধৰিলে।
\v 19 পাছে চোৱা, ক্ষীণোৱা, দেখিবলৈ কূচ্ছিত, আৰু চেৰেলা গাৰে সাত জনী গৰুও সেই কেইজনীৰ পাছত ওলাই আহিল; তেনেকুৱা কুচ্ছিত গৰু মই গোটেই মিচৰ দেশত কেতিয়াও দেখা নাই।
\v 20 আৰু চেৰেলা গাইৰে দেখিবলৈ কুচ্ছিত গৰু কেইজনীয়ে প্ৰথমে হৃষ্টপুষ্ট গৰু সাত জনী গিলি পেলালে।
\v 21 আৰু সিহঁতৰ পেটত সেইবোৰ সোমালতো, সোমোৱা যেন মনে নধৰিলে; কিন্তু সিহঁত আগৰ দৰে কুচ্ছিত হৈয়েই থকিল। তেতিয়া মই সাৰ পালোঁ।
\v 22 পাছে, মই পুনৰাই সপোন দেখিলোঁ, চোৱা, একে ডাল ঠাৰিতে গুটিৰে ভৰা আৰু উত্তম সাতোটা থোক ওলাল।
\v 23 তেতিয়া চোৱা, সেইবোৰৰ পাছতে, ককৰ্ত্তনীয়া, পতনুৱা পুবৰ বতাহত শুকুৱা এনে সাতোটা থোকো ওলাল।
\v 24 সেই পতনুৱা থোকবোৰে সেই সাতোটা উত্তম থোক গিলি পেলালে। পাছে শাস্ত্ৰজ্ঞসকলক মই তাক ক’লোঁ; কিন্তু কোনেও মোক তাৰ ফলিতা দিব নোৱাৰিলে।
\p
\v 25 তেতিয়া যোচেফে ফৰৌণক ক’লে, ফৰৌণৰ সপোন অৰ্থত একেটাহে; ঈশ্বৰে যি কৰিব খুজিছে, তাকে তেওঁ ফৰৌণক জনাইছে।
\v 26 সেই সাত জনী উত্তম গৰুৱেই সাত বছৰ বুজায়; আৰু সেই সাতোটা উত্তম থোকেও সাত বছৰ বুজায়; সপোন অৰ্থত একেটাহে।
\v 27 আৰু সেই কেইজনীৰ পাছত ওলোৱা সাত জনী চেৰেলা গাৰে দেখিবলৈ কুচ্ছিত গৰুও সাত বছৰ, আৰু পূবৰ বতাহত শুকুৱা গুটি নথকা সাতোটা থোকো সাত বছৰ বুজায়; সেইবোৰ আকালৰ সাত বছৰ হ’ব।
\v 28 মই ফৰৌণৰ আগত ইয়াকে ক’লোঁ, যে, ঈশ্বৰে যি কৰিব খুজিছে, তাকেহে তেওঁ ফৰৌণক দেখুৱাইছে।
\v 29 চোৱা, গোটেইখন মিচৰ দেশত বহু শষ্য উৎপন্ন হোৱা এনে সাত বছৰ উপস্থিত হ’ব।
\v 30 সেইবোৰৰ পাছত আকালৰ সাত বছৰ হ’ব; তাতে মিচৰ দেশত বহু শষ্যৰ কথা সকলো পাহৰা যাব; আৰু সেই আকালে দেশখনকে নষ্ট কৰিব।
\v 31 আৰু পাছে হোৱা সেই আকালৰ কাৰণে, দেশত আগৰ বহু শস্যৰ অনুভৱ নহ’ব; কিয়নো সেয়ে অতিশয় টান হ’ব।
\v 32 ফৰৌণৰ আগত দুবাৰ সপোন দেখুৱাৰ ভাব এই, ঈশ্বৰৰ পৰা এই কথা নিশ্চয় কৰা হৈছে, আৰু ঈশ্বৰে তাক শীঘ্ৰে ঘটাবও।
\v 33 এই হেতুকে এতিয়া ফৰৌণে এজন বুদ্ধিমান জ্ঞানী মানুহ বিচাৰি, তেওঁক মিচৰ দেশৰ ওপৰত নিযুক্ত কৰক।
\v 34 ফৰৌণে এই কৰ্ম্ম কৰক; তেওঁ দেশৰ ওপৰত বিষয়াবিলাক পাতি, বহু শস্য উৎপন্ন হোৱা সাত বছৰত, মিচৰ দেশৰ পৰা শস্য পাঁচ ভাগৰ এভাগ তুলি লওক।
\v 35 সিবিলাকে সেই আগামী উত্তম কেইবছৰৰ সকলো শস্য গোটাই, আহাৰৰ নিমিত্তে ফৰৌণৰ অধীনে নগৰে নগৰে তাক সাঁচি ৰাখক।
\v 36 এইদৰে, মিচৰ দেশত আগলৈ হ’ব লগা আকালৰ সাত বছৰৰ নিমিত্তে, সেই আহাৰ দেশত সঞ্চিত হৈ থাকিব; তাতে আকালত দেশখন বিনষ্ট নহব।
\p
\v 37 তেতিয়া ফৰৌণে আৰু তেওঁৰ পাত্ৰমন্ত্ৰীবিলাকেও সেই কথাকে উত্তম দেখিলে।
\v 38 তাতে ফৰৌণে তেওঁৰ পাত্ৰমন্ত্ৰীবিলাকক ক’লে, এই যি মানুহত ঈশ্বৰৰ আত্মা আছে, এওঁৰ নিচিনা আমি কাক পাম?
\v 39 তেতিয়া ফৰৌণে যোচেফক ক’লে, ঈশ্বৰে তোমাক এই সকলো কথা জনাইছে; এই হেতুকে তোমাৰ নিচিনা বুদ্ধিমান জ্ঞানী মানুহ কোনো নাই।
\v 40 তুমিয়েই মোৰ ঘৰৰ অধ্যক্ষ হ’ব লাগে; মোৰ সকলো প্ৰজা তোমাৰ কথাৰ দৰেই চলিব; কেৱল সিংহাসনতহে মই তোমাতকৈ বৰ হ’ম।
\v 41 ফৰৌণে যোচেফক আৰু ক’লে, চোৱা, সমুদায় মিচৰ দেশৰ ওপৰত মই তোমাক নিযুক্ত কৰিলোঁ।
\v 42 পাছে ফৰৌণে নিজৰ হাতৰ পৰা মোহৰ মৰা আঙঠি সোলোকাই যোচেফৰ হাতত দিলে, আৰু তেওঁক মিহি শণ সূতাৰ কাপোৰ পিন্ধাই, তেওঁৰ ডিঙিত সোণৰ হাৰো দিলে;
\v 43 আৰু তেওঁক নিজৰ দ্বিতীয় ৰথত তোলালে; তাতে লোকবিলাকে তেওঁৰ আগে আগে, আঁঠুল, আঁঠুল, এই বুলি ঘোষনা কৰিলে।এইদৰে ফৰৌণে তেওঁক মিচৰ দেশ গোটেইখনৰ ওপৰত নিযুক্ত কৰিলে।
\v 44 পাছে ফৰৌণে যোচেফক ক’লে, মই ফৰৌণ; তুমিৰ বিনা অনুমতিৰে সমুদায় মিচৰ দেশত কোনেও হাত বা ভৰিকে দাঙিব নোৱাৰিব।
\v 45 আৰু ফৰৌণে যোচেফৰ নাম চাফনৎপানেহ ৰাখিলে; আৰু ওন নগৰৰ পুৰোহিত পোটিফেৰাৰ জীয়েক আচনতক তেওঁৰ লগত বিয়া দিলে। পাছে যোচেফ ওলাই গৈ, গোটেই মিচৰ দেশত ফুৰিব ধৰিলে।
\v 46 যোচেফ মিচৰৰ ৰজা ফৰৌণৰ আগত উপস্থিত হোৱা সময়ত, তেওঁৰ বয়স ত্ৰিশ বছৰ আছিল। এইদৰে, যোচেফ ফৰৌণ ৰজাৰ আগৰ পৰা ওলাই গৈ, মিচৰ দেশৰ সকলো ঠাইতে ফুৰিলে।
\v 47 আৰু বহু শষ্য হোৱা সেই সাত বছৰত ভূমিয়ে মুঠিয়ে মুঠিয়ে শস্য উৎপন্ন কৰিলে।
\v 48 মিচৰ দেশত সেই সাত বছৰত উৎপন্ন হোৱা সকলো শস্য গোটাই, তেওঁ নগৰে নগৰে সাঁচি থলে; প্ৰত্যেক নগৰৰ চাৰিওফালৰ পথাৰত যি শস্য উৎপন্ন হ’ল, তাক তেওঁ সেই নগৰতে সাঁচি থলে।
\v 49 এইদৰে যোচেফে সাগৰৰ বালিৰ দৰে ইমান বহু শস্য গোটালে, যে, তাক পাছত লেখিবলৈকে এৰিলে; কিয়নো সেয়ে অসংখ্য হৈছিল।
\v 50 আৰু আকালৰ বছৰ অহাৰ আগেয়ে, ওন নগৰৰ পুৰোহিত পোটি-ফেৰাৰ জীয়েক আচনতৰ পৰা যোচেফৰ দুটি পুত্ৰ জন্মিল।
\v 51 তাতে যোচেফে জ্যেষ্ঠ পুত্ৰৰ নাম মনচি [পাহৰণ] থলে; কিয়নো তেওঁ ক’লে, ঈশ্বৰে মোৰ সকলো দুখ আৰু নিজ পিতৃৰ ঘৰকো পাহৰাইছে।
\v 52 দ্বিতীয় পুত্ৰৰ নাম তেওঁ ইফ্ৰয়িম [ফলৱান] ৰাখিলে; কাৰণ তেওঁ ক’লে, মই দুখ ভোগ কৰা এই দেশত ঈশ্বৰে মোক ফলৱান কৰিলে।
\v 53 পাছে মিচৰ দেশত বহু শষ্য উৎপন্ন হোৱা সাত বছৰ শেষ হ’ল।
\v 54 তাতে, যোচেফে কোৱাৰ দৰেই, আকালৰ সাত বছৰ আৰম্ভ হ’ল; তেতিয়া সকলো দেশতে আকাল হ’ল; কিন্তু গোটেই মিচৰ দেশত হ’লে আহাৰ আছিল।
\v 55 পাছে, যেতিয়া মিচৰ দেশ গোটেইখনতে আকাল হ’বলৈ ধৰিলে, তেতিয়া প্ৰজাবিলাকে আহাৰৰ অৰ্থে ফৰৌণৰ আগত এৰাও কৰিলে; তাতে ফৰৌণে সকলো মিচৰীয়াবিলাকক ক’লে, তোমালোকে যোচেফৰ ওচৰলৈ যোৱা; তেওঁ যিহকে কয়, তাকে কৰিবাহঁক।
\v 56 তেতিয়া, গোটেই দেশতে আকাল হ’লত, যোচেফে সকলো ঠাইৰ ভৰাঁলবোৰ মেলি, মিচৰীয়াবিলাকক শস্য বেচিবলৈ ধৰিলে; আৰু মিচৰ দেশত আকাল বৰ টান হ’ল।
\v 57 পাছে সকলো দেশৰ মানুহবিলাকে শস্য কিনিবৰ নিমিত্তে, মিচৰ দেশলৈ যোচেফৰ ওচৰলৈ আহিল; কিয়নো গোটেই পৃথিৱীত আকাল বৰ টান হৈছিল।
\c 42
\s মিচৰলৈ যাকোবৰ পুত্ৰবিলাকৰ প্ৰথম যাত্ৰা
\p
\v 1 পাছে যাকোবে মিচৰত শস্য আছে বুলি ভু পাই, তেওঁৰ পুত্ৰবিলাকক ক’লে, তোমালোকে ইজনে সিজনৰ মুখলৈ চোৱাচুই কৰি কিয় আছাহঁক?
\v 2 তেওঁ আৰু ক’লে, চোৱা, মিচৰত শস্য আছে বুলি মই শুনিছোঁ; তোমালোকে তালৈ নামি গৈ, তাৰ পৰা আমালৈ শস্য কিনি আনাগৈ; তেহে আমি নমৰি জীয়াই থাকিম।
\v 3 পাছে যোচেফৰ ককায়েক দহ জনে মিচৰৰ পৰা শষ্য কিনি আনিবলৈ নামি গ’ল।
\v 4 কিন্তু যোচেফৰ ভায়েক বিন্যামীনক হ’লে, যাকোবে ককায়েকবিলাকৰ লগত নপঠালে; কিয়নো তেওঁ ক’লে, কিজানি ইয়াৰ কিবা আপদ ঘটে।
\v 5 এইদৰে, শস্য কিনিবলৈ যোৱা মানুহবিলাকৰ লগত ইস্ৰায়েলৰ পুত্ৰবিলাকো গ’ল; কিয়নো কনান দেশতো আকাল হৈছিল।
\p
\v 6 সেই সময়ত যোচেফ দেশৰ অধ্যক্ষ হোৱাত, তেৱেঁই দেশৰ সকলো লোকবিলাকক শস্য বেচিছিল; তাতে যোচেফৰ ককায়েকবিলাকো গৈ, তেওঁৰ আগত মাটিত মুখ লগাই প্ৰণিপাত কৰিলে।
\v 7 তেতিয়া যোচেফে তেওঁৰ ককায়েকবিলাকক দেখি, সিবিলাকক চিনি পালে; কিন্তু তেওঁ অচিনাকিৰ দৰে ব্যৱহাৰ কৰি, কটুবাক্যেৰে সিবিলাকক কথা ক’লে; আৰু তেওঁ সিবিলাকক সুধিলে, তহঁত ক’ৰ পৰা আহিছ? সিবিলাকে ক’লে, কনান দেশৰ পৰা শস্য কিনিবলৈ আহিছোঁ।
\v 8 এইদৰে যোচেফে ককায়েকবিলাকক চিনি পালতো, সিবিলাকে তেওঁক চিনি নেপালে।
\v 9 তেতিয়া, যোচেফে সিবিলাকৰ অৰ্থে যি কেইটা সপোন দেখিছিল, তেওঁ তাক সুঁৱৰি সিবিলাকক ক’লে, তহঁত চোৰাংচোৱা; দেশৰ বিবস্ত্ৰতা চাবলৈহে তহঁত আহিছহঁক।
\v 10 সিবিলাকে তেওঁক ক’লে, হে প্ৰভু, তেনে নহয়; আপোনাৰ এই বন্দীবোৰ শস্য কিনিবলৈহে আহিছোঁ।
\v 11 আমি সকলো একে জন মানুহৰ পুতেক; আমি আচল মানুহ। আপোনাৰ বন্দীহঁত চোৰাংচোৱা নহয়।
\v 12 তেতিয়া তেওঁ সিবিলাকক ক’লে, নহয় নহয়, তহঁতে দেশৰ বিবস্ত্ৰতা চাবলৈহে আহিছহঁক।
\v 13 সিবিলাকে ক’লে, আপোনাৰ এই বন্দীহঁত আমি বাৰ ভাই; কনান দেশত থকা একে জন মানুহৰ পুতেক; চাওক, আমাৰ সৰুটো বোপাইৰ লগত এতিয়াও আছে, আৰু এটা হ’লে নাই।
\v 14 তেতিয়া যোচেফে সিবিলাকক আকৌ ক’লে, মই তহঁতক চোৰাংচোৱা বুলি যে কৈছোঁ, তহঁত সেয়েই হৱ;
\v 15 ইয়াৰেই তহঁতৰ পৰীক্ষা কৰা হ’ব, ফৰৌণৰ প্ৰাণৰ শপত, তহঁতৰ সৰু ভায়েৰ ইয়ালৈ নাহিলে, তহঁত এই ঠাইৰ পৰা ওলাই যাব নোৱাৰিবি।
\v 16 তহঁতৰ এটাক পঠাই ভায়েকৰ আন, আৰু তহঁত হ’লে বন্ধ হৈ থাক; তেতিয়া তহঁতৰ কথা সঁচা হয় নে নহয়, তাৰ প্ৰমাণ ওলাব; নহ’লে, ফৰৌণৰ প্ৰাণৰ শপত, তহঁত অৱশ্যে চোৰাংচোৱা হয়।
\v 17 তেতিয়া তেওঁ সিবিলাকক একেলগে তিনি দিন বন্দীশলত বন্ধ কৰি থলে।
\p
\v 18 পাছে তৃতীয় দিনা যোচেফে সিবিলাকক ক’লে, তহঁতে এটা কাম কৰহঁক; তেহে জীয়াই থাকিবি; মই ঈশ্বৰলৈ ভয় কৰোঁ।
\v 19 তহঁত যদি আচল মানুহ হৱ, তেন্তে তহঁতৰ এটা ভায়েৰ এই বন্দীশালতে বন্ধ হৈ থাকক; আন কেইটা হ’লে আকালৰ নিমিত্তে, নিজৰ ঘৰলৈ শস্য লৈ যাওক।
\v 20 আৰু তহঁতৰ সৰু ভায়েৰক মোৰ ওচৰলৈ আনিবি; তেহে তহঁতৰ কথা আচল বুলি সপ্ৰমাণ হ’ব, আৰু তহঁত নমৰিবি। তাতে সিবিলাকে সেই দৰে কৰিলে।
\v 21 আৰু সিবিলাকে ইজনে সিজনে কোৱাকুই কৰি ক’লে, বাস্তৱিকে আমি আমাৰ ভাইৰ বিষয়ে অপৰাধী হৈছোঁ; সি আমাৰ আগত কাবৌ-কোকালি কৰিলত, আমি তাৰ মনৰ ব্যকুলতা দেখিও, তাক নুশুনিলোঁ; এই নিমিত্তে আমালৈ এই সঙ্কট উপস্থিত হ’ল।
\v 22 তেতিয়া ৰূবেণে উত্তৰ কৰি সিবিলাকক ক’লে, তহঁতে ল’ৰাৰ অহিতে পাপ নকৰিবি বুলি মই তহঁতক নকৈছিলোঁ? তথাপি তহঁতে নুশুনিলি; এই হেতুকে, দেখ, এতিয়া তাৰ ৰক্তপাতৰ প্ৰতিকাৰ সাধা হৈছে।
\v 23 কিন্তু যোচেফে যে সিবিলাকৰ কথা বুজিলে, তাক সিবিলাকে নেজানিলে; কিয়নো তেওঁ দোৱনীয়াৰ দ্বাৰাইহে সিবিলাকে সৈতে কথাবতৰা হৈছিল।
\v 24 তেতিয়া যোচেফে সিবিলাকৰ ওচৰৰ পৰা গৈ ক্ৰন্দন কৰিলে; পাছে তেওঁ পুনৰায় সিবিলাকৰ ওচৰলৈ উলটি আহি, সিবিলাকে সৈতে কথোপকথন কৰি, সিবিলাকৰ মাজৰ পৰা চিমিয়োনক ধৰি নি, সিবিলাকৰ চকুৰ আগতে তাক বান্ধিলে।
\v 25 পাছে যোচেফে, সিবিলাকৰ মুটৰিত শস্য ভৰাই সিবিলাকৰ প্ৰতিজনৰ মুটৰিত নিজ নিজ ধন ওলোটাই দিবলৈ, আৰু সিবিলাকৰ বাটৰ সমলো দিবলৈ আজ্ঞা দিলে; তাতে সিবিলাকৰ নিমিত্তে সেই দৰেই কৰা হ’ল।
\p
\v 26 তেতিয়া সিবিলাকে নিজ নিজ গাধৰ ওপৰত শস্য তুলি, সেই ঠাইৰ পৰা প্ৰস্থান কৰিলে।
\v 27 পাছে ৰাতি থকা ঠাইত, যেতিয়া সিবিলাকৰ এজনে নিজৰ গাধক দানা দিবৰ নিমিত্তে মুটৰি মেলিলে, তেতিয়া সি নিজৰ ধন দেখিলে; আৰু চোৱা, সেয়ে মুটৰিৰ মুখতে আছিল।
\v 28 তেতিয়া সি ভায়েক-ককায়েকবিলাকক ক’লে, মোৰ ধন উভটি আহিল, আৰু চোৱা, সেয়ে মোৰ মুটৰিতে আছে। তাতে সিবিলাকৰ প্ৰাণ উড়ি গ’ল, আৰু ভয় পাই ইজনে সিজনে কোৱাকুই কৰি ক’লে, ঈশ্বৰে নো আমালৈ এইটো কি কৰিলে?
\p
\v 29 পাছে সিবিলাকে কনান দেশলৈ সিবিলাকৰ বাপেক যাকোবৰ ওচৰলৈ আহি, সিবিলাকলৈ যি যি ঘটিছিল, সেই সকলোকে তেওঁক ক’লে, বোলে,
\v 30 যি জন সেই দেশৰ প্ৰভু, সেই পুৰুষে আমাক কটুবাক্যেৰে কথা ক’লে, আৰু আমাক দেশৰ চোৰাংচোৱা পাতিলে।
\v 31 তাতে আমি তেওঁক কলোঁ, আমি আচল মানুহ; আমি চোৰাংচোৱা নহওঁ;
\v 32 আমি বাৰ ভাই, একে বোপাইৰে সন্তান; এটা নাই, আৰু সৰুটি হ’লে, এতিয়াও বোপাইৰ লগতে কনান দেশত আছে।
\v 33 তেতিয়া সেই দেশৰ যি জন প্ৰভু, সেই পুৰুষে আমাক ক’লে, বোলে, তহঁত আচল বুলি মই ইয়াৰেই জানিম, যে, তহঁতৰ ভায়েৰ এটাক মোৰ লগত থৈ, ঘৰৰ আকালৰ নিমিত্তে তহঁতে শস্য লৈ যা।
\v 34 আৰু তহঁতৰ সৰু ভায়েৰক মোৰ ওচৰলৈ আনিবি; তাতে তহঁত যে, চোৰাংচোৱা নহৱ, কিন্তু আচল মানুহ, ইয়াক মই বুজিম আৰু মই তহঁতৰ ভায়েৰকো তহঁতক শোধাই দিম; তেতিয়া দেশত কিনা-বেচা কৰিব পাৰিবিহঁক।
\p
\v 35 তাৰ পাছত সিবিলাকে সিবিলাকৰ মুটৰিৰ পৰা শষ্য বাকি দিলত, চোৱা, প্ৰতি মানুহৰে ধনৰ টোপোলা নিজ নিজ মুটৰিত আছে; তাতে সিবিলাকে আৰু সিবিলাকৰ বাপেকেও সিবিলাকৰ সেই ধনৰ টোপোলাবোৰ দেখি ভয় কৰিলে।
\v 36 তাতে সিবিলাকৰ বাপেক যাকোবে, সিবিলাকক ক’লে, তহঁতে মোক সন্তানহীন কৰিলি; যোচেফ যে নায়েই, চিমিয়োন নাই, এতিয়া বিন্যামীনকো তহঁতে লৈ যাব খুজিছ; এই সকলো মোলৈ আহিতহে।
\v 37 তাতে ৰূবেণে তেওঁৰ বাপেকক ক’লে, মই যদি তাক তোমাৰ ওচৰলৈ আকৌ নানো, তেতিয়া মোৰ দুই পুত্ৰকে বধ কৰিবা; কেৱল মোৰ হাতত তাক গতাই দিয়া, মই তোমাৰ ওচৰলৈ তাক পুনৰায় আনি দিম।
\v 38 তেতিয়া তেওঁ ক’লে, মোৰ পুত্ৰক তহঁতৰ লগত মই যাবলৈ নিদিম; কিয়নো তাৰ ককায়েক মৰিল; এতিয়া অকল সিহে অৱশিষ্ট আছে; তহঁতে যোৱা বাটত তাৰ যদি কিবা আপদ ঘটে, তেতিয়া শোকতে এই পকা চুলিয়ে সৈতে মোক চিয়োললৈ পঠাবিহঁক।
\c 43
\s মিচৰলৈ যাকোবৰ দ্বিতীয় যাত্ৰা।
\p
\v 1 তেতিয়াও দেশত আকাল অতিশয় টান আছিল;
\v 2 তাতে সিবিলাকে মিচৰ দেশৰ পৰা কিনি অনা শস্য খাই ঢুকুৱালত, বাপেকে সিবিলাকক ক’লে, তোমালোকে আকৌ গৈ, আমালৈ কিছুমান শস্য কিনি আনাগৈ।
\v 3 তাতে যিহূদাই তেওঁক ক’লে, সেই পুৰুষে আমাক দৃঢ়ভাৱে ক’লে, বোলে, তহঁতৰ ভায়েৰ তহঁতৰ লগত নাহিলে, মোৰ মুখ দেখিবলৈ নেপাবি।
\v 4 তুমি যদি আমাৰ লগত ভাইক পঠাই দিয়া, তেন্তে আমি নামি গৈ তোমালৈ শস্য কিনি আনিমগৈ;
\v 5 কিন্তু যদি নপঠোৱা, তেন্তে আমি নেযাওঁ; কিয়নো সেই পুৰুষে আমাক ক’লে, তহঁতৰ ভায়েৰ তহঁতৰ লগত নাহিলে, তহঁতে মোৰ মুখ দেখিবলৈ নাপাবিহঁক।
\v 6 তেতিয়া ইস্ৰায়েল ক’লে, তহঁতৰ আৰু এটা ভায়েৰে আছে বুলি সেই পুৰুষৰ আগত কৈ, মোলৈ কিয় এনে কুব্যৱহাৰ কৰিলি?
\v 7 তাতে সিবিলাকে ক’লে, সেই পুৰুষে আমাৰ আৰু আমাৰ জাতি-কুটুম্ববিলাকৰ কথা ভালকৈ সুধিলে, যে, তহঁতৰ বাপেৰ এতিয়াও জীয়াই আছেনে? আৰু তহঁতৰ ভায়েৰ আৰু এটা আছে নে? তাতে আমি সেইবোৰ কথাৰ দৰে উত্তৰ দিছিলোঁ; তহঁতৰ ভায়েৰক ইয়ালৈ আনগৈ, তেওঁ এনেকৈ ক’ব বুলি আমি তেনেকৈ নিশ্চয় কৰি জানিম?
\v 8 পাছে যিহূদাই নিজৰ বাপেক ইস্ৰায়েলক ক’লে, মোৰ লগত ল’ৰাটিক পঠাই দিয়া, আৰু আমি উঠি যাওঁ; তেহে আমি, তুমি, আৰু আমাৰ ল’ৰা-তিৰোতাবোৰো নমৰি জীয়াই থাকিম।
\v 9 মই তাৰ জামিন হৈছোঁ; মোৰ হাতৰ পৰাই তুমি তাক লবা; মই যদি তাক আনি তোমাৰ আগত নথওঁহি, তেন্তে চিৰকাললৈকে মই তোমাৰ আগত দায়ী হ’ম।
\v 10 কিয়নো আমি পলম নকৰা হ’লে, এতিয়া দ্বিতীয়বাৰো ঘূৰি আহিব পাৰিলোঁহোঁতেন।
\v 11 তেতিয়া সিবিলাকৰ বাপেক ইস্ৰায়েলে ক’লে, যদি সেয়েহে হয়, তেন্তে এটা কাম কৰহঁক, তোমালোকে নিজ নিজ পাত্ৰত দেশৰ প্ৰখ্যাত দ্ৰব্য, অৰ্থাৎ ঘা সুস্থ কৰা গছৰ এঁঠা কিছুমান, মৌজোল কিছুমান, মচলা, গন্ধৰস, পেস্তা, আৰু বাদাম, এইবোৰ উপহাৰ দিবৰ নিমিত্তে সেই পুৰুষৰ ওচৰলৈ লৈ যোৱাহঁক।
\v 12 আৰু তোমালোকে তোমালোকৰ হাতত দুগুণ ধন লোৱা; যি ধন তোমালোকৰ মুটৰিৰ মুখত উভতি আহিছিল, তাক হাতত ওলোটাই লৈ যোৱা; কিজানি কিবা ভুল হ’ব পাৰে।
\v 13 আৰু তোমালোকৰ ভায়েৰাকো লৈ উঠি, সেই পুৰুষৰ ওচৰলৈ আকৌ যোৱাহঁক।
\v 14 সেই পুৰুষে যেন তোমালোকৰ আন ভায়েৰাক আৰু বিন্যামীনকো তোমালোকলৈ এৰি দিব, এই নিমিত্তে সৰ্ব্বশক্তিমান ঈশ্বৰে তোমালোকক তেওঁৰ আগত কৃপাপ্ৰাপ্ত কৰক; মই যদি পুত্ৰহীন হ’ব লগা আছোঁ তেন্তে পুত্ৰহীনেই হ’ম।
\v 15 তেতিয়া সেই মানুহবিলাকে সেই উপহাৰ, হাতত দুগুণ ধন, আৰু বিন্যামীনকো লগত ল’লে, আৰু উঠি মিচৰলৈ নামি গৈ যোচেফৰ আগত থিয় হ’ল।
\p
\v 16 পাছে যোচেফে সিবিলাকৰ আগত বিন্যামীনক দেখিলত, তেওঁ তেওঁৰ ঘৰগিৰীক ক’লে, এই মানুহবিলাকক ঘৰলৈ নে, আৰু পশু মাৰি আহাৰ যুগুত কৰগৈ; কিয়নো মানুহবিলাকে মোৰে সৈতে দুপৰীয়াকৈ ভোজন কৰিব।
\v 17 তাতে সেই মানুহে যোচেফে আজ্ঞা দিয়াৰ দৰেই কৰি, সিবিলাকক যোচেফ ঘৰলৈ লৈ গ’ল।
\v 18 কিন্তু সিবিলাকে নিজকে যোচেফৰ ঘৰলৈ নিয়া দেখি, ভয় কৰি ক’লে, আগেয়ে যি ধন আমাৰ মুটৰিত উভটি গ’ল, তাৰ কাৰণে ছল চাই আমাক আমন্ত্ৰণ কৰি, গাধবোৰে সৈতে আমাক বন্দী কৰি লবলৈহে ইয়ালৈ অনা হৈছে।
\v 19 তাতে সিবিলাকে যোচেফৰ ঘৰগিৰীৰ ওচৰলৈ গৈ, ঘৰৰ দুৱাৰ-মুখত তাৰে সৈতে কথা হৈ ক’লে,
\v 20 হে দেও, আমি প্ৰথম-বাৰ শস্য কিনিবলৈ আহিছিলোঁ;
\v 21 পাছে যেতিয়া আমি ৰাতি ৰলোঁগৈ, তেতিয়া আমাৰ মুটৰি মেলিলত, চোৱা, প্ৰতিজনৰ মুটৰিৰ মুখত নিজ নিজ ধন পুৰাকৈ পালোঁ; তাক আমি আকৌ হাতত লৈ আহিছোঁ।
\v 22 তাত বাজে, শস্য কিনিবৰ নিমিত্তে হাততআৰু ধন আনিছোঁ; সেই ধন কোনে আমাৰ মুটৰিত দিলে, তাক আমি নাজানো।
\v 23 তাত সি কলে, তোমালোকৰ শান্তি হওক; ভয় নকৰিবা; তোমালোকৰ ঈশ্বৰ, তোমালোকৰ পিতৃ ঈশ্বৰেই তোমালোকৰ মুতৰিত তোমালোকক ধন দিলে; মই হ’লে তোমালোকৰ ধন পালোঁ। তেতিয়া সি চিমিয়োনক সিবিলাকৰ ওচৰলৈ ওলিয়াই আনিলে।
\v 24 এইদৰে, সেই মানুহবিলাকক যোচেফৰ ঘৰৰ ভিতৰলৈ নি পানী দিলত, সবিলাকে সিবিলাকৰ ভৰি ধুলে; সিবিলাকৰ গাধবোৰকো সি দানা দিলে।
\v 25 আৰু দুপৰীয়া যোচেফ ঘৰলৈ আহিব বুলি, সিবিলাকে সেই উপহাৰ যুগুত কৰিলে; কিয়নো সিবিলাকে তাত ভোজন কৰিব বুলি সিবিলাকে শুনিছিল।
\p
\v 26 পাছে যোচেফ ঘৰলৈ আহিলত, সিবিলাকে সিবিলাকৰ হাতত থকা সেই উপহাৰ ঘৰৰ ভিতৰলৈ তেওঁৰ ওচৰলৈ নি, মাটিত পৰি তেওঁৰ আগত প্ৰণিপাত কৰিলে।
\v 27 তেতিয়া তেওঁৰ মঙ্গলৰ কথা সুধি ক’লে, তহঁতৰ যি বুঢ়া বাপেৰৰ কথা কৈছিলি, তেওঁ ভালে আছে নে? তেওঁ এতিয়ালৈকে জীয়াই আছেনে?
\v 28 তাতে সিবিলাকে ক’লে, আপোনাৰ বন্দী আমাৰ বোপাই ভালে আছে; তেওঁ এতিয়ালৈকে জীয়াই আছে; এই বুলি সিবিলাকে মূৰ দোঁৱাই প্ৰণিপাত কৰিলে।
\v 29 তেতিয়া তেওঁ চকু তুলি নিজ মাকৰ পুতেক বিন্যামীন ভায়েকক দেখি ক’লে, তহঁতে যি সৰু ভয়েকৰ কথা মোক কৈছিলি, সেইটো ইয়েই নে? তেওঁ আৰু ক’লে, বোপা, ঈশ্বৰে তোমালৈ অনুগ্ৰহ কৰক।
\v 30 তাতে নিজ ভায়েকলৈ যোচেফৰ অতিশয় মৰম লগাত, তেওঁ বেগাই কান্দিবলৈ ঠাই বিচাৰি, নিজৰ কোঁঠালিত সোমাই তাত ক্ৰন্দন কৰিলেগৈ।
\v 31 পাছে তেওঁ মুখ ধুই বাহিৰলৈ আহি নিজৰ নম থিৰ কৰি ৰাখি, আহাৰ বাঢ়িবলৈ ক’লে।
\v 32 তেতিয়া সিহঁতে তেওঁলৈ, আৰু তেওঁৰ ভায়েক-ককায়েকবিলাকলৈ, আৰু তেঁৱে সৈতে খাওঁতা মিচৰীয়াবিলাকলৈকো বেলেগ বেলেগকৈ বাঢ়িলে; কিয়নো ইব্ৰীয়াবিলাকে সৈতে মিচৰীয়াবিলাকে খোৱা-বোৱা কৰিব নেপায়; কাৰণ সেয়ে মিচৰীয়াবিলাকৰ মানত ঘিণলগা কাৰ্য্য।
\v 33 পাছে যোচেফৰ আগত সিবিলাকৰ জেষ্ঠ্যই জেষ্ঠ্যৰ ঠাইত, আৰু কনিষ্ঠই কনিষ্ঠৰ ঠাইত বহিল; তাতে সিবিলাকে ইজনে সিজনলৈ চোৱাচুই কৰি আচৰিত মানিলে।
\v 34 পাছে তেওঁ নিজৰ সন্মুখৰ পৰা ভোজনৰ ভাগ তোলাই নি সিবিলাকক দিয়ালে; কিন্তু সিবিলাকৰ আন সকলো ভাগতকৈ বিন্যামীনৰ ভাগ হ’লে পাঁচ গুণে অধিক আছিল। তেতিয়া সিবিলাকে পান কৰি তেঁৱে সৈতে ৰং কৰিলে।
\c 44
\s যাকোবৰ পুত্ৰবিলাকৰ শেষ পৰীক্ষা
\p
\v 1 পাছে যোচেফে তেওঁৰ ঘৰগিৰীক আজ্ঞা দি ক’লে, মানুহবিলাকে নিব পাৰেমানে, সিহঁতৰ মুটৰিত শস্য ভৰাই দিবি, আৰু প্ৰতিজন মানুহৰ ধনো তাৰ মুটৰিৰ মুখতে থবি।
\v 2 আৰু সৰুটোৰ মুটৰিৰ মুখত হ’লে, মোৰ বাটি, মোৰ ৰূপৰ বাটিটো তাৰ শস্য কিনা ধনে সৈতে থবি; তাতে সি যোচেফে কোৱাৰ দৰেই কৰিলে।
\v 3 পাছে ৰাতি পুউৱামাত্ৰে, সেই মানুহবিলাকক সিবিলাকৰ গাধবোৰৰ সৈতে বিদায় দিয়া হ’লত,
\v 4 সিবিলাকে নগৰৰ পৰা ওলাই অধিক দূৰ নৌ যাওঁতেই, যোচেফে তেওঁৰ ঘৰগিৰীক ক’লে, উঠ, সেই মানুহবিলাকৰ পাছত খেদি যা; আৰু সিহঁতক ল’গ পালে কবি, যে, তহঁতে উপকাৰৰ সলনি কিয় অপকাৰ কৰিলিহঁক?
\v 5 মোৰ প্ৰভুৱে যিহত পান কৰে, আৰু যিহেৰে মঙ্গলো চায়, সেয়ে জানো নহয়? এই কৰ্ম্ম কৰাতে তহঁত দোষী হৈছ।
\p
\v 6 পাছে সি সিবিলাকৰ লগ ধৰি এইবোৰ কথা ক’লত,
\v 7 সিবিলাকে তাক ক’লে, আমাৰ প্ৰভুৱে কেলেই এনে কথা কৈছে? আপোনাৰ বন্দীহঁতে এনে কৰ্ম্ম কৰা দূৰ হওক।
\v 8 চাওক, আমাৰ মুটৰিৰ মুখত যি ধন আমি পাইছিলোঁ, তাকো আমি কনান দেশৰে পৰা আপোনালৈ ওভোটাই আনিলোঁ; তেন্তে আপোনাৰ প্ৰভুৰ ঘৰৰ পৰা সোণ বা ৰূপকে আমি কেলেই চুৰ কৰিম?
\v 9 আপোনাৰ বন্দীহঁতৰ মাজত যাৰ তাত তাক পোৱা যায়, সি মৰক; আৰু আমিও প্ৰভুৰ বন্দী হমহঁক।
\v 10 তাতে সি ক’লে, তহঁতৰ কথাৰ দৰেই হওক; যাৰ তাতে তাক পোৱা যায়, সি মোৰ বন্দী হ’ব; কিন্তু তহঁত হ’লে নিৰ্দ্দোষী হবি।
\v 11 তেতিয়া সিবিলাকে বেগতে নিজৰ মুটৰি মাটিলৈ নমাই, প্ৰতিজনে নিজ নিজ মুটৰি মেলিলে।
\v 12 তাতে সি বৰ টোৰ পৰা আৰম্ভ কৰি, সৰুটোলৈকে বিচাৰিলত, বিন্যামীনৰ মুটৰিত সেই বাটি পোৱা গ’ল।
\v 13 তেতিয়া সিবিলাকে নিজৰ কাপোৰ ছিৰিলে, আৰু নিজ নিজ গাধত বোজাই দি নগৰলৈ উভটি গ’ল।
\p
\v 14 পাছে যিহূদা আৰু তাৰ ভায়েক-ককায়েকবিলাকে যোচেফৰ ঘৰ পালে; আৰু তেওঁ তেতিয়ালৈকে তাতে আছিল। তেতিয়া সিবিলাকে তেওঁৰ আগত মাটিত পৰিল।
\v 15 তাতে যোচেফে সিবিলাকক ক’লে, তহঁতে নো এইটো কি কাম কৰিলিহঁক? মোৰ নিচিনা পুৰুষে যে অৱশ্যে মঙ্গল চাব পাৰে, তাক তহঁতে নেজান নে?
\v 16 তেতিয়া যিহূদাই ক’লে, প্ৰভুৰ আগত আমি কি ক’ম? কি উত্তৰ দিম? আৰু কেনেকৈ নো নিজকে নিৰ্দ্দোষী কৰিম? ঈশ্বৰে আপোনাৰ এই বন্দীহঁতৰ অপৰাধ প্ৰকাশ কৰিলে; চাওক যাৰ হাতত বাটি পোৱা গৈছে, তাৰে সৈতে আমিও প্ৰভুৰ বন্দী হলোঁ।
\v 17 তাতে যোচেফে ক’লে, এনে কৰ্ম্ম মোৰ পৰা দূৰ হওক; যাৰ হাতত বাটিটো পোৱা গৈছে, সেই মানুহহে মোৰ বন্দী হ’ব; তহঁত হ’লে তহঁতৰ বাপেৰৰ ত’লৈ কুশলে যাগৈ।
\p
\v 18 তেতিয়া যিহূদাই তেওঁৰ ওচৰলৈ গৈ ক’লে, হে মোৰ প্ৰভু, মই মিনতি কৰোঁ, আপোনাৰ এই বন্দীক মোৰ প্ৰভুৰ কাণত এটি কথা জনাবলৈ দিয়ক, আৰু আপোনাৰ এই বন্দীলৈ আপোনাৰ ক্ৰোধ নজ্বলক; কিয়নো ফৰৌণ যেনে আপুনিও তেনে।
\v 19 মোৰ প্ৰভুৱে আপোনাৰ এই বন্দীহঁতক সুধিছিল, যে, তহঁতৰ বাপেৰ বা ভায়েৰেই আছে নে?
\v 20 তাতে আমি প্ৰভুক কৈছিলোঁ, আমাৰ বোপাই আছে; তেওঁ বুঢ়া, আৰু তেওঁৰ বুঢ়া কালৰ এটি নুমলীয়া ল’ৰাও আছে; তাৰ ককায়েক হ’লে মৰিল; তাৰ মাকৰ সিয়েইহে থাকিল, আৰু তাৰ বাপেকে তাক স্নেহ কৰে।
\v 21 পাছে আপুনি এই বন্দীহঁতক ক’লে, তহঁতে তাক মোৰ ইয়ালৈ আনগৈ; মই তাক নিজ চকুৰে চাম।
\v 22 তেতিয়া আমি প্ৰভুক ক’লোঁ, ল’ৰাই বাপেকক এৰিব নোৱাৰে; কিয়নো সি বাপেকক এৰিলেই, তেওঁ মৰিব।
\v 23 কিন্তু আপুনি এই বন্দীবোৰক ক’লে, তহঁতৰ সৰু ভায়েৰ তহঁতৰ লগত নাহিলে, মোৰ মুখ আকৌ দেখা নেপাবি।
\v 24 তাতে, আপোনাৰ বন্দী মোৰ বোপাইৰ ত’লৈ গৈ, আমি প্ৰভুৰ কথাবোৰ বোপাইৰ আগত জনালোঁ।
\v 25 পাছে আমাৰ বোপায়ে ক’লে, তহঁত পুনৰায় গৈ আমালৈ কিছুমান শস্য কিনি আনগৈ।
\v 26 তাতে আমি ক’লোঁ, আমি যাব নোৱাৰোঁ; সৰু ভাই আমাৰ লগত গলেহে আমি যাম; কিয়নো সৰু ভাই আমাৰ লগত নহ’লে, আমি সেই জন পুৰুষৰ মুখকে দেখা পাব নোৱাৰিম।
\v 27 তেতিয়া আপোনাৰ বন্দী মোৰ বোপায়ে আমাক ক’লে, মোৰ ভাৰ্য্যাই মোলৈ দুটি পুত্ৰ প্ৰসৱ কৰিলে, ইয়াক তহঁতে জান;
\v 28 তাৰে এটি মোৰ পৰা গ’লত, মই কলোঁ, নিশ্বয়ে তাক ডোখৰ ডোখৰ কৰা হ’ল; আৰু তেতিয়াৰে পৰা মই তাক দেখিবলৈ পোৱা নাই;
\v 29 আৰু এতিয়া তহঁতে ইয়াকো মোৰ ওচৰৰ পৰা লৈ গ’লে, যদি ইয়াৰো কিবা আপদ ঘটে, তেন্তে শোকতে মোৰ এই পকা চুলিয়ে সৈতে তহঁতে মোক চিয়োললৈ পঠাবিহঁক।
\v 30 এতেকে, যেতিয়া আপোনাৰ বন্দী মোৰ বোপাইৰ ত’লৈ যাম, আৰু যদি ল’ৰা আমাৰ লগত নেথাকে, তেতিয়া, তেওঁৰ প্ৰাণ ল’ৰাৰ প্ৰাণে সৈতে বন্ধা হোৱাত,
\v 31 ল’ৰাক নেদেখিলেই তেওঁ মৰিব; তাতে আপোনাৰ বন্দীহঁত আমি আপোনাৰ বন্দী আৰু বোপাইক তেওঁৰ পকা চুলিয়ে সৈতে শোকতে চিয়োললৈ পঠামহঁক;
\v 32 কিয়নো আপোনাৰ বন্দী মই মোৰ বোপাইৰ আগত এই ল’ৰাৰ জামিন হৈ কৈছিলোঁ, যে, মই যদি তাক তোমাৰ ওচৰলৈ নানো, তেন্তে মই চিৰকাললৈকে মোৰ পিতৃৰ আগত দায়ী হ’ম।
\v 33 এই হেতুকে মই বিনয় কৰোঁ, ল’ৰাৰ সলনি প্ৰভুৰ আপোনাৰ বন্দী ময়ে বন্দী হৈ থাকোঁ; ল’ৰা হ’লে, ককায়েকহঁতে সৈতে যাওক।
\v 34 কিয়নো, মোৰ লগত ল’ৰা নহ’লে, মই বোপাইৰ ওচৰলৈ কেনেকৈ যাম? গ’লে, বোপাইলৈ যি আপদ ঘটিব, তাক মই চাব নোৱাৰোঁ।
\c 45
\s যোচেফে ভায়েক-ককায়েকবিলাকক চিনাকি দিয়া।
\p
\v 1 পাছে, যোচেফে তেওঁৰ ওচৰত থকাবিলাকৰ আগত নিজকে আৰু ধৈৰ্য্যেৰে ৰাখিব নোৱাৰি, মাত লগাই ক’লে, মোৰ আগৰ পৰা প্ৰতিজন মানুহ ওলাই যাওক; তাতে যোচেফে ভায়েক-ককায়েকবিলাকক চিনাকি দিওঁতে, কোনো মানুহ তেওঁৰ লগত নেথাকিল।
\v 2 তেতিয়া তেওঁ বৰকৈ কান্দিবলৈ ধৰিলে; তাতে মিচৰীয়াবিলাকে আৰু ফৰৌণৰ ঘৰত থকা লোকবিলাকেও শুনিলে।
\v 3 আৰু যোচেফে তেওঁৰ ককায়েকবিলাকক ক’লে, মই যোচেফ; মোৰ পিতৃ এতিয়াও জীয়াই আছে নে? কিন্তু তেওঁৰ ককায়েকবিলাকে তেওঁৰ সাক্ষাতে ব্যাকুল হোৱাত, তেওঁক একো উত্তৰ দিব নোৱাৰিলে।
\v 4 পাছে যোচেফে তেওঁৰ ককায়েকবিলাকক ক’লে, বিনয় কৰোঁ, মোৰ ওচৰলৈ চাপি আহাঁ; তাতে সিবিলাক তেওঁৰ ওচৰলৈ চাপি গ’ল। তেতিয়া তেওঁ ক’লে, তোমালোকে যাক মিচৰ দেশলৈ বেচি পঠাইছিলা, তোমালোকৰ সেই যোচেফ ভায়াঁ ময়েই।
\v 5 কিন্তু তোমালোকে যে মোক ইয়ালৈ বেচি পঠালা, এতিয়া তাত অসন্তোষ পাই নিজে-নিজেই বেজাৰ নকৰিবা; কিন্তু প্ৰাণ ৰাখিবৰ অৰ্থেহে ঈশ্বৰে মোক তোমালোকতকৈ আগেয়ে পঠালে।
\v 6 কাৰণ, এই দুবছৰ দেশত আকাল হৈছে, তাত বাজে আৰু পাঁচ বছৰ আছে; সেই কেইবছৰত হাল বোৱা আৰু শস্য দোৱা নহ’ব।
\v 7 তাতে, ঈশ্বৰে পৃথিবীত তোমালোকৰ বংশ অৱশিষ্ট ৰাখিবলৈ, আৰু মহৎ উদ্ধাৰৰ দ্বাৰাই তোমালোকৰ প্ৰাণ ৰক্ষা কৰিবলৈ তোমালোকতকৈ আগেয়ে মোক পঠালে।
\v 8 এতেকে, ইয়ালৈ মোক তোমালোকেহে যে পঠালা, এনে নহয়; ঈশ্বৰেহে পঠালে; আৰু তেওঁ মোক ফৰৌণৰ পিতৃ স্বৰূপ, তেওঁৰ ঘৰৰ প্ৰভু, আৰু গোটেইখন মিচৰ দেশৰ শাসনকৰ্ত্তা পাতিছে।
\v 9 তোমালোকে বেগতে মোৰ বোপাইৰ ত’লৈ গৈ তেওঁক কোৱাগৈ, যে, তোমাৰ পোঁৱা যোচেফে এই কথা কৈছে, ঈশ্বৰে মোক সমুদায় মিচৰ দেশৰ প্ৰভু পাতিছে; মোৰ ওচৰলৈ নামি আহাঁ; পলম নকৰিবা।
\v 10 তুমি গোচন দেশত নিবাস কৰিবা; তাতে তুমি, তোমাৰ পো, নাতি, আৰু মেৰ, ছাগ, আৰু গৰুৰ জাক আদি তোমাৰ যি যি আছে, সেই সকলোৰে সৈতে মোৰ ওচৰত থাকিবা।
\v 11 তুমি, তোমাৰ পৰিয়াল, আৰু তোমাৰ যি যি আছে, সেই সকলো দৰিদ্ৰ নহবৰ নিমিত্তে, মই সেই ঠাইত তোমাৰ প্ৰতিপালন কৰিম; কিয়নো এতিয়া আৰু পাঁচ বছৰলৈ আকাল আছে।
\v 12 আৰু চোৱা, মই যে নিজ মুখেৰে তোমালোকক কথা কৈছোঁ, ইয়াক তোমালোকৰ চকুৱে, আৰু মোৰ ভাই বিন্যামীনৰ চকুৰেও দেখিছে।
\v 13 আৰু মিচৰ দেশত মোৰ সকলো ঐশ্বৰ্য্য আদি যি যি দেখিছা, সেই সকলোকে মোৰ বোপাইৰ আগত জনাবা গৈ; আৰু তোমালোকে শীঘ্ৰে মোৰ বোপাইক ইয়ালৈ আনাগৈ।
\v 14 তেতিয়া তেওঁ তেওঁৰ ভায়েক বিন্যামীনৰ ডিঙিত ধৰি কান্দিলে, আৰু বিন্যামীনেও তেওঁৰ ডিঙিত ধৰি কান্দিলে।
\v 15 তাত বাজে তেওঁ ককায়েকহঁতকো চুমা খাই খাই সিবিলাকৰ ডিঙিত ধৰি ক্ৰন্দন কৰিলে; তাৰ পাছত তেওঁৰ ককায়েকবিলাকে তেওঁৰ লগত কথা পাতিলে।
\p
\v 16 পাছে যোচেফৰ ভায়েক-ককায়েকবিলাক আহিছে, এনে বাৰ্ত্তা ফৰৌণৰ ঘৰত শুনিবলৈ পালে; তাতে ফৰৌণ আৰু তেওঁৰ পাত্ৰমন্ত্ৰীবিলাকো সন্তুষ্ট হ’ল।
\v 17 তেতিয়া ফৰৌণে যোচেফক ক’লে, তোমাৰ ভায়েৰা-ককায়েৰাহঁতক কোৱা, যে তোমালোকে এই কৰ্ম্ম কৰা; তোমালোকৰ পশুবোৰত বোজাই দি তোমালোক কনান দেশলৈ যোৱা,
\v 18 আৰু তোমাৰ বাপেৰাক আৰু সপৰিবাৰকে লৈ, তোমালোক মোৰ ইয়ালৈ আহাঁগৈ; আৰু মই তোমালোকক মিচৰ দেশৰ অতি উত্তম বস্তু দিম; তাতে তোমালোকে দেশৰ সাৰ ভাগ ভোগ কৰিবলৈ পাবা।
\v 19 তুমি আজ্ঞা পালা; এতেকে তোমালোকে ইয়াকে কৰা, তোমালোকৰ ল’ৰা- তিৰোতাবিলাকৰ নিমিত্তে মিচৰ দেশৰ পৰা ৰথ নি, তোমালোকৰ বাপেৰাক লৈ আহাঁগৈ ।
\v 20 তোমালোকে তোমালোকৰ বস্তুলৈ নেচাবা; কিয়নো সমুদায় মিচৰ দেশৰ উত্তম দ্ৰব্য তোমালোকৰ।
\p
\v 21 তেতিয়া ইস্ৰায়েলৰ পুত্ৰবিলাকে সেই দৰে কৰিলে; যোচেফে ফৰৌণৰ আজ্ঞাৰ দৰে সিবিলাকক ৰথ আৰু পথৰ সমলো দিলে।
\v 22 তেওঁ সিবিলাকৰ আটাইকে গাইপতি এক এক যোৰ কাপোৰ দিলে; কিন্তু বিন্যামীনক হ’লে, তেওঁ তিনি শ ৰূপ আৰু পাঁচ যোৰ কাপোৰ দিলে।
\v 23 আৰু তেওঁ তেওঁৰ বাপেকলৈ এই এই বস্তু পঠালে, মিচৰ দেশৰ উত্তম উত্তম বস্তুৰে বোজাই দিয়া দহোটা গাধ, আৰু বাপেকৰ বাটৰ সমলৰ নিমিত্তে শস্য আৰু পিঠা আদি খোৱা বস্তুৰে বোজাই দিয়া দহ জনী মাইকী গাধ।
\v 24 এই দৰে তেওঁ নিজৰ ভয়েক-ককায়েকবিলাকক বিদায় দিলত, সিবিলাক গ’ল; আৰু তেওঁ সিবিলাকক ক’লে, সাৱধান, তোমালোকে বাটত কন্দল নকৰিবা।
\v 25 পাছে সিবিলাকে মিচৰ দেশৰ পৰা কনান দেশলৈ সিবিলাকৰ পিতৃ যাকোবৰ ওচৰলৈ গৈ,
\v 26 তেওঁক ক’লে, যোচেফ এতিয়াও জীয়াই আছে, আৰু তেওঁ গোটেই মিচৰ দেশৰ শাসনকৰ্ত্তা হৈছে। তাতে যাকোব তধা লাগিল; কিয়নো তেওঁ সিবিলাকৰ কথা নপতিয়ালে।
\v 27 পাছে যোচেফে সিবিলাকক কোৱা সকলো কথা যেতিয়া তেওঁক ক’লে, তাত বাজে যোচেফে তেওঁক নিবলৈ পঠোৱা ৰথবোৰকো যতিয়া তেওঁ দেখিলে, তেতিয়াহে সিবিলাকৰ বাপেক যাকোবৰ মনে চেতন পালে।
\v 28 তাতে ইস্ৰায়েলে ক’লে, মোৰ পুত্ৰ যোচেফ যে এতিয়াও জীয়াই আছে, এয়ে যথেষ্ট; মই গৈ মৰাৰ পূৰ্ব্বেই তাক দেখিবলৈ পাম
\c 46
\s যাকোব সপৰিবাৰে মিচৰলৈ যোৱা।
\p
\v 1 পাছে ইস্ৰায়েলৰ সপৰিবাৰে যাত্ৰা কৰি বেৰ-চেবা পাই, তেওঁ নিজ পিতৃ ইচহাকৰ ঈশ্বৰ উদ্দেশে বলি উৎসৰ্গ কৰিলে।
\v 2 তাতে ৰাতি ঈশ্বৰে ইস্ৰায়েলক দৰ্শন দি ক’লে হে যাকোব, হে যাকোব; তেওঁ ক’লে, চাওক মই আছোঁ।
\v 3 তেতিয়া তেওঁ ক’লে, মই ঈশ্বৰ তোমাৰ পিতৃৰ ঈশ্বৰ। তুমি মিচৰলৈ নামি যাবলৈ ভয় নকৰিবা; কিয়নো মই সেই ঠাইতে তোমাৰ পৰা এক মহাজাতি উৎপন্ন কৰিম
\v 4 ময়েই তোমাৰ লগত মিচৰলৈ নামি যাম; আৰু ময়েই তোমাক তাৰ পৰা ওভেটাই আনিম; আৰু যোচেফে তোমাৰ চকুত হাত দিব।
\v 5 পাছে যাকোব বেৰ-চেবাৰ পৰা উঠিল; ইস্ৰায়েলৰ পুত্ৰবিলাকে সিবিলাকৰ বাপেক যাকোবক, আৰু সিবিলাকৰ লৰা-তিৰোতাবিলাকক, ফৰৌণে তেওঁকনিবলৈ পঠোবা ৰথবোৰত তুলি নিলে।
\v 6 আৰু সিবিলাকে সিবিলাকৰ পশুৰ জাকবোৰ আৰু কনান দেশত পোৱা আটাই সম্পত্তি লৈ, যাকোব আৰু তেওঁৰ সকলো বংশই সৈতে মিচৰ দেশলৈ গল।
\v 7 এই দৰে যাকোবে নিজৰ পুতেক, নাতিয়েক, জীয়েক, নাতিনিয়েক আদি সমুদায় বংশকে নিজৰ লগত মিচৰ দেশলৈ নিলে।
\p
\v 8 মিচৰলৈ যোৱা ইস্ৰায়েলৰ সন্তানবিলাকৰ, অৰ্থাৎ যাকোব আৰু তেওঁৰ সন্তান বিলাকৰ এই এই নাম; যাকোবৰ জেষ্ঠ পুত্ৰ ৰূবেণ।
\v 9 ৰূবেণৰ পুতেক হনো, পল্লু, হিষোণ, আৰু কৰ্ম্মী।
\v 10 আৰু চিমিয়োনৰ পুতেক যিমূৱেল, যামীন, ওহদ, যাখীন, চোহৰ, আৰু তাৰ কনানীয়াৰ তিৰোতাৰ পুতেক চৌল।
\v 11 আৰু লেবীৰ পুতেক গেৰ্চোন, কহাৎ, আৰু মৰাৰী।
\v 12 যিহূদাৰ পুতেক এৰ, ওনন, চেলা, পেৰচ, আৰু জেহৰ; কিন্তু এৰ আৰু ওনন হলে কনান দেশতে মৰিল। আৰু পেৰচৰ পুতেকহিষ্ৰোণ আৰু হামূল।
\v 13 ইচাখৰৰ পুতেক তোলা, পুব্বা, যোব আৰু চিম্ৰোণ।
\v 14 আৰু জবূলূনৰ পুতেক চেৰদ, এলোন আৰু যহলেল।
\v 15 এইবিলাক পদ্দন-অৰামত লেয়াই যাকোবলৈ তেওঁ জীয়েক দীনাই সৈতে উৎপন্ন কৰা সন্তান; পুতেক জীয়েকৰ সৈতে সৰ্ব্বমুঠ তেত্ৰিশ জন প্ৰাণী।
\v 16 গাদৰ পুতেক চিপুন, হগ্গী, চূনী, ইচবোন, এৰী, আৰোদী আৰু অৰেলী।
\v 17 আৰু আচেৰৰ পুতেক যিন্না, যিচবা, যিচবী, বৰীয়া, আৰু সিহঁতৰ ভনিয়েক চেৰহ; বৰীয়াৰ পুতেকহেবৰ আৰু মল্কীয়েল।
\v 18 লাবনে নিজৰ জীয়েক লেয়াৰ লগত দিয়া জিল্পাৰ এইবিলাক সন্তান তাইৰ পৰা যাকোবলৈ এই ষোল্ল প্ৰাণী উৎপন্ন হ’ল।
\v 19 যাকোবৰ ভাৰ্য্যা ৰাহেলৰ পুত্ৰ যোচেফ আৰু বিন্যামীন।
\v 20 ওন নগৰৰ পুৰোহিত পোটি-ফেৰাৰ জীয়েক আচনতে প্ৰসব কৰাৰ যি মনচি আৰু ইফ্ৰয়িম, যোচেফৰ সেই দুই পুত্ৰ মিচৰ দেশত জন্মিল।
\v 21 বিন্যামীনৰ পুতেক বিলা, বেখৰ, অচবেল, গেৰা, নামন, এহী, ৰোচ, মূপপীম, হুপপীম আৰু অৰ্দ।
\v 22 এইবিলাক যাকোবলৈ জন্মা ৰাহেলৰ সন্তান; ইবিলাক সৰ্ব্বমুঠ চৌদ্ধ জন প্ৰাণী।
\v 23 দানৰ পুতেক হূচীম।
\v 24 নপ্তালীৰ পুতেক যহচিয়েল, গূনী, যেচৰ, আৰু চিল্লোম।
\v 25 লাবনে নিজৰ জীয়েক ৰাহেলৰ লগত দিয়া বিলহাৰ এইবিলাক সন্তান তাইৰ পৰা যাকোবলৈ উৎপন্ন হোৱা সৰ্ব্বমুঠ সাতজন প্ৰাণী।
\v 26 যাকোবৰ পো-বোৱাৰিয়েকহঁতৰ বাহিৰে, তেওঁৰ ওৰসত জন্মা আৰু তেওঁৰ লগত মিচৰ দেশলৈ যোৱা আটাই প্ৰাণী সৰ্ব্বমুঠ ছয়ষষ্ঠী জন প্ৰাণী।
\v 27 আৰু মিচৰ দেশত যোচেফলৈ যি পুত্ৰ জন্মিছিল, সিবিলাক দুই প্ৰাণী। মিচৰলৈ যোৱা যোকোবৰ বংশৰ প্ৰাণী সৰ্ব্বমুঠ সত্তৰ জন আছিল।
\p
\v 28 পাছে নিজৰ আগেয়ে গোচনৰ বাট দেখুৱাবৰ নিমিত্তে, যাকোবে নিজ আগেয়ে যিহুদাক যোচেফৰ গুৰিলৈ পথালে। তাৰ পাছতে সিবিলাক গৈ গোচন পালত,
\v 29 যোচেফে নিজৰ ৰথ সজাই, তেওঁৰ পিতৃ ইস্ৰায়েলে সৈতে সাক্ষ্যাত কৰিবলৈ গোচনলৈ গ’ল; পাছে তেওঁক দেখা দি, তেওঁৰ ডিঙিত সাবট মাৰি বহু পৰলৈকে ডিঙিত ধৰি ক্ৰন্দন কৰিলে।
\v 30 তেতিয়া ইস্ৰায়েলে যোচেফক ক’লে, এতিয়া মোৰ মৰণ হওক; কিয়নো মই তোমাৰ মুখ দেখিবলৈ পালোঁ; তুমি এতিয়ালৈকে জীয়াই আছা।
\v 31 পাছে যোচেফে ভায়েক-ককায়েকবিলাক আৰু বাপেকৰ ঘৰৰ সকলোকে ক’লে, মই গৈ ফৰৌণক জনাই তেওঁৰ আগত কওঁগৈ, যে, কনান দেশত থকা মোৰ ভাই-ককাইবিলাক আৰু পিতৃৰ ঘৰৰ সকলোৱেই মোৰ ওচৰলৈ আহিল।
\v 32 সেই মানুহবিলাক পশুপালক; কিয়নো পশু ৰখাই সিবিলাকৰ ব্যৱসায়; সিবিলাকৰ মেৰ, ছাগ, আৰু গৰুৰ জাক আদি যি যি আছিল, সেই সকলোকে সিবিলাকে আনিছে।
\v 33 তাতে, ফৰৌণে যেতিয়া তোমালোকক মাতি নি, তোমালোকৰ কি ব্যৱসায় বুলি সুধিব,
\v 34 তেতিয়া তোমালোকে গোচন দেশত থাকিবৰ নিমিত্তে, তোমালোকে তেওঁক কবা, যে, আপোনাৰ বন্দীহঁত আমি আৰু আমাৰ পিতৃ সকলোৱেই সৰু কালৰে পৰা এতিয়ালৈকে পশুপালক। কাৰণ পশুপালকবিলাক মিচৰীয়াবিলাকৰ মানত ঘৃণাৰ পাত্ৰ।
\c 47
\p
\v 1 পাছে যোচেফে গৈ ফৰৌণৰ আগত ক’লে, মোৰ পিতৃ আৰু ভাই-ককায়েকবিলাক আৰু সিবিলাকৰ মেৰ, ছাগ, আৰু গৰুৰ জাক যি যি আছিল, সেই সকলো কনান দেশৰ পৰা আহিল; আৰু চাওক, সিবিলাক গোচন দেশত আছেহি।
\v 2 পাছে যোচেফে তেওঁৰ ভায়েক-ককায়েকবিলাকৰ মাজৰ পাঁচ জনক নি, ফৰৌণৰ আগত উপস্থিত কৰিলে।
\v 3 তেতিয়া ফৰৌণে যোচেফৰ সেই ভায়েক-ককায়েকবিলাকক সুধিলে, তোমালোকৰ কি ব্যৱসায়? তাতে সিবিলাকে ফৰৌণক ক’লে, আপোনাৰ এই বন্দীহঁত পশুপালক, আমি আৰু আমাৰ ওপৰ-পিতৃবিলাকো।
\v 4 সিবিলাকে ফৰৌণক আৰু ক’লে, আমি এই দেশত প্ৰবাস কৰিবলৈ আহিছোঁ; কিয়নো কনান দেশত অতিশয় আকাল হোৱাত, আপোনাৰ এই বন্দীহঁতৰ পশুৰ জাক চৰাবলৈ ঠাই নাইকিয়া; এতেকে আমি বিনয় কৰোঁ, আপোনাৰ এই বন্দীহঁতক গোচন দেশত থকিবলৈ দিয়ক।
\v 5 তাতে ফৰৌণে যোচেফক ক’লে, তোমাৰ পিতৃ আৰু তোমাৰ ভাই-ককাইবিলাকো তোমাৰ ওচৰলৈ আহিছে।
\v 6 মিচৰ দেশখনেই তোমাৰ সন্মুখত আছে; দেশৰ যি অতি উত্তম ঠাই, তাতেই তোমাৰ পিতৃ আৰু তোমাৰ ভাই-ককাইবিলাকক বাস কৰিবলৈ দিয়া সিবিলাক গোচন দেশত থাকক। আৰু সিবিলাকৰ মাজত কামত পাৰ্গত কোনো মানুহক যদি জানা, তেন্তে মোৰ জাকৰ ওপৰত সিবিলাকক প্ৰধান পশু-ৰখীয়া পাতা।
\p
\v 7 পাছে যোচেফে তেওঁৰ পিতৃক নি, ফৰৌণৰ আগত উপস্থিত কৰিলে; তাতে যাকোবে ফৰৌণক আশীৰ্ব্বাদ কৰিলে।
\v 8 তেতিয়া ফৰৌণে যাকোবক সুধিলে, তোমাৰ কিমান বছৰ বয়স হৈছে?
\v 9 যাকোবে ফৰৌণক ক’লে, মোৰ প্ৰবাসৰ কাল এশ ত্ৰিশ বছৰ; মোৰ আয়ুসৰ দিন অলপ আৰু দুখজনক; আৰু মোৰ ওপৰ পিতৃবিলাকে সিবিলাকৰ প্ৰবাসৰ কালত যিমান আয়ুস পালে মই সিমান পোৱা নাই।
\v 10 পাছে যাকোবে ফৰৌণক আশীৰ্ব্বাদ কৰি, ফৰৌণৰ আগৰ পৰা ওলাই গ’ল।
\v 11 তেতিয়া যোচেফে ফৰৌণৰ আজ্ঞা অনুসাৰে, মিচৰ দেশৰ উত্তম অঞ্চলত ৰামিচেচ প্ৰদেশত অধিকাৰ দি, নিজ বাপেক আৰু ভায়েক-ককায়েকবিলাকক বসতি কৰালে।
\v 12 আৰু যোচেফে নিজ বাপেক আৰু ভায়েক-ককায়েক আদি কৰি গোটেই পিতৃ-বংশ প্ৰত্যেকৰ পৰিয়াল অনুসাৰে আহাৰ দি প্ৰতিপালন কৰিলে।
\s যোচেফে ফৰৌণৰ নিমিত্তে মিচৰীয়াবিলাকৰ আটাই পশু আৰু মাটি লোৱা
\p
\v 13 সেই সময়ত গোটেই দেশতে আহাৰ নাইকিয়া হ’ল; কিয়নো আকাল অতিশয় টান হৈ গ’ল; তাতে মিচৰ আৰু কনান দেশ আকালৰ গুণে দুখত মগ্ন হ’ল।
\v 14 পাছে মিচৰ দেশত আৰু কনান দেশতো যিমান ধন আছিল, লোকে তাক দি শস্য কিনাত, যোচেফে যি ধন পালে, তাক গোটাই যোচেফে ফৰৌণৰ ঘৰলৈ নিলে।
\v 15 তাতে, মিচৰ আৰু কনান দেশৰ ধন ঢুকালত, আটাই মিচৰীয়াবিলাকে যোচেফৰ ওচৰলৈ আহি ক’লে, আমাক আহাৰ দিয়ক; কাৰণ আপোনাৰ আগত আমি কেলেই মৰোঁ? কিয়নো আমাৰ ধন ঢুকাল।
\v 16 তাতে যোচেফে ক’লে, তোমালোকৰ পশুবোৰ দিয়া; যদি ধন ঢুকাল, তেন্তে মই পশুৰ সলনিয়েই শস্য দিম।
\v 17 তেতিয়া লোকবিলাকে যোচেফৰ ওচৰলৈ নিজ নিজ পশুবোৰ আনিলত, যোচেফে সিবিলাকৰ ঘোঁৰা, মেৰ, ছাগ, আৰু গৰুৰ জাক, আৰু গাধবোৰৰ সলনি সিবিলাকক শস্য দিলে; এইদৰে যোচেফে সেই বছৰ সিবিলাকৰ আটাই পশুবোৰ লৈ, সিবিলাকক আহাৰ দি প্ৰতিপালন কৰিলে।
\v 18 পাছে সেই বছৰ অতীত হ’লত, দ্বিতীয় বছৰত লোকবিলাকে যোচেফৰ ওচৰলৈ আহি তেওঁক ক’লে, আমাৰ ধন যে ঢুকাল, তাক আমি প্ৰভুৰ পৰা লুকুৱাই নেৰাখোঁ; আৰু আমাৰ পশুৰ জাকো প্ৰভুৰেই হ’ল; শৰীৰ আৰু মাটিৰ বাহিৰে প্ৰভুৱে দেখাত আমাৰ আৰু একো নাই।
\v 19 আমি নিজ নিজ মাটিয়ে সৈতে আপোনাৰ চকুৰ আগত কিয় বিনষ্ট হ’ম? আহাৰ দি, আমাক আৰু আমাৰ মাটিকো কিনি লওক; আমি নিজ নিজ মাটিয়ে সৈতে ফৰৌণৰ বন্দী হ’ম; আৰু আমাক কঠীয়াও দিয়ক; তাতে আমি নমৰি জীয়াই থকিম, আৰু আমাৰ মাটিও ছন পৰি নেথাকিব।
\p
\v 20 এইদৰে যোচেফে, সমুদায় মিচৰ দেশৰ মাটি ফৰৌণলৈ কিনি ল’লে; কিয়নো মিচৰীয়াবিলাকে সহিব পৰাতকৈয়ো আকাল টান হ’লত, সিবিলাক প্ৰতিজন মানুহে নিজ নিজ মাটি বেচিলে; তাতে মাটি ফৰৌণৰ হ’ল।
\v 21 আৰু প্ৰজাবিলাকক হ’লে, তেওঁ মিচৰ দেশৰ এক সীমাৰ পৰা আন সীমালৈকো নগৰবোৰলৈ তুলি আনিলে।
\v 22 কেৱল পুৰোহিতবিলাকৰ মাটিহে তেওঁ নিকিনিলে; কিয়নো পুৰোহিতবিলাকে ফৰৌণৰ পৰা নিজৰ ভাগ পায়; আৰু ফৰৌণে সিবিলাকক যি ভাগ দিয়ে, তাকেই ভোগ কৰে; এইহেতুকে সিবিলাকে নিজৰ মাটি নেবেচিলে।
\v 23 তেতিয়া যোচেফে প্ৰজাবিলাকক ক’লে, চোৱা, আজি মই তোমালোকক আৰু তোমালোকৰ মাটি ফৰৌণলৈ কিনিলোঁ। চোৱা, তোমালোকৰ নিমিত্তে কঠীয়া এইয়া; এতিয়া তোমালোকে মাটিত বোৱাগৈহঁক।
\v 24 তাতে, শস্য চপাওঁতে, তাৰ পাঁচ ভাগৰ এভাগ ফৰৌণক দিবা; আন চাৰিভাগ হ’লে, মটিৰ কঠীয়াৰ নিমিত্তে, আৰু তোমালোকৰ ও নিজ নিজ পৰিয়াল আৰু ল’ৰা-ছোৱালীবিলাকৰ আহাৰৰ নিমিত্তে তোমালোকলৈ থকিব।
\v 25 তাতে সিবিলাকে ক’লে, আপুনি আমাৰ প্ৰাণ ৰক্ষা কৰিলে, প্ৰভুৰ দৃষ্টিত আমি অনুগ্ৰহ পালেই ফৰৌণৰ বন্দী হ’ম।
\v 26 এই হেতুকে, পাঁচ ভাগৰ এভাগ ফৰৌণৰ হ’ব, এইটো বিধি মিচৰৰ ভূমিৰ বিষয়ে যোচেফে স্থাপন কৰিলে; সেয়ে আজিলৈকে চলি আছে; কেৱল পুৰোহিতবিলাকৰ মাটিহে ফৰৌণৰ নহ’ল।
\s যাকোবে যোচেফৰ দুই পুত্ৰক আশীৰ্ব্বাদ দিয়া।
\p
\v 27 আৰু ইস্ৰায়েলে মিচৰ দেশৰ গোচন অঞ্চলত নিবাস কৰিলে; আৰু সিবিলাকে তাত অধিকাৰ পাই বহুবংশ হৈ অতিশয়ৰূপে বৃদ্ধি পালে।
\v 28 মিচৰ দেশত যাকোব সোতেৰ বছৰ জীয়াই আছিল; তাতে যাকোবৰ বয়স সৰ্ব্বমুঠ এশ সাতচল্লিশ বছৰ হ’ল।
\v 29 পাছে, ইস্ৰায়েলৰ মৰণৰ কাল ওচৰ চাপিলত, তেওঁ নিজ পুত্ৰ যোচেফক মাতি নি তেওঁক ক’লে, মই যদি তোমাৰ দৃষ্টিত অনুগ্ৰহপ্ৰাপ্ত হৈছোঁ, তেন্তে বিনয় কৰোঁ, মোৰ কৰঙনৰ তলত তোমাৰ হাত দিয়া, আৰু মোৰে সৈতে দয়া আৰু সত্য ব্যৱহাৰ কৰিবা; বিনয় কৰোঁ, মোক মিচৰত মৈদাম নিদিবা;
\v 30 কিন্তু, মই যেতিয়া ওপৰ-পিতৃবিলাকৰ লগত শয়ন কৰিম, তেতিয়া তুমি মোক মিচৰৰ পৰা লৈ গৈ, সিবিলাকৰ মৈদামৰ ঠাইত মোক মৈদাম দিবা। তাতে তেওঁ ক’লে, তুমি কোৱাৰ দৰেই মই কৰিম।
\v 31 পাছে যাকোবে পুনৰায় ক’লে, মোৰ আগত শপত কৰা; তাতে তেওঁ যাকোবৰ আগত শপত কৰিলে। তেতিয়া ইস্ৰায়েল শয্যাৰ মূৰ শিতানত মূৰ দোঁৱালে।
\c 48
\p
\v 1 এইবোৰ ঘটনাৰ পাছত, কোনোৱে যোচেফক ক’লে, চোৱা, তোমাৰ পিতৃ নৰিয়া পৰিছে; তাতে তেওঁ তেওঁৰ দুজন পুত্ৰ মনচি আৰু ইফ্ৰায়িমক লগত লৈ গ’ল।
\v 2 পাছে কোনোৱে যাকোবক ক’লে, চাওক, আপোনাৰ পুত্ৰ যোচেফ আপোনাৰ ওচৰলৈ আহিছে; তেতিয়া ইস্ৰায়েলে বল দি, শয্যাত উঠি বহিল।
\v 3 পাছে যাকোবে যোচেফক ক’লে, সৰ্ব্বশক্তিমান ঈশ্বৰে কনান দেশৰ লুজত মোক দৰ্শন দিলে,
\v 4 আৰু মোক আশীৰ্ব্বাদ কৰি ক’লে, চোৱা মই তোমাক বহুবংশ কৰি অতিশয়ৰূপে বঢ়াম, আৰু তোমাৰ পৰাই জাতিসমূহ উৎপন্ন কৰিম; আৰু চিৰকালৰ অধিকাৰৰ অৰ্থে মই তোমাৰ ভাবী-বংশক এই দেশ দিম।
\v 5 মই মিচৰলৈ তোমাৰ ওচৰলৈ অহাৰ আগেয়ে, তোমালৈ যি দুটি পুত্ৰ মিচৰ দেশত জন্মিল, সিবিলাক মোৰেই, ৰূবেণ আৰু চিমিয়োনৰ দৰে ইফ্ৰয়িম আৰু মনচি মোৰেই হ’ব।
\v 6 আৰু সিবিলাকৰ পাছত তোমালৈ যিবিলাক জন্ম হ’ব, সেইবিলাক হলে তোমাৰ হ’ব; আৰু সেই দুজন ভায়েক-ককায়েকৰ নাম অনুসাৰেই সিবিলাকৰ অধিকাৰত সিবিলাক প্ৰখ্যাত হ’ব।
\v 7 মোৰ কথাত হ’লে, পদ্দনৰ পৰা মই অহা কালত, কনান দেশত, ইফ্ৰাথ পাবলৈ কিছু বাট থাকোঁতেই, ৰাহেলে বাটতে মোৰ গুৰিত মৰিল; আৰু মই সেই ঠাইতে ইফ্ৰাথ অৰ্থাৎ বৈৎলেহেমলৈ যোৱা বাটৰ কাষৰতে মই তেওঁক মৈদাম দিলোঁ।
\p
\v 8 পাছে ইস্ৰায়েলে যোচেফৰ পুত্ৰ দুজনক দেখি সুধিলে, ইবিলাক কোন?
\v 9 তাতে যোচেফে তেওঁৰ বাপেকক ক’লে, ঈশ্বৰে মোক ইয়াত দিয়া ইবিলাকেই মোৰ পুত্ৰ। তেওঁ ক’লে, বিনয় কৰোঁ, সিবিলাকক মোৰ ওচৰলৈ আনা, মই সিবিলাকক আশীৰ্ব্বাদ দিওঁ।
\v 10 তেতিয়া ইস্ৰায়েলে বৃদ্ধ হোৱাৰ কাৰণে চকু দুৰ্ব্বল হোৱাত, মনিব নোৱাৰিলে; পাছে যোচেফে সিবিলাকক তেওঁৰ ওচৰলৈ নিলত, তেওঁ সিবিলাকক চুমা খালে, আৰু সাবট মাৰি ধৰিলে।
\v 11 আৰু ইস্ৰায়েলে যোচেফক ক’লে, মই ভাবিছিলোঁ, তোমাৰ মুখকেই মই দেখিবলৈ নেপাম; কিন্তু চোৱা, ঈশ্বৰে মোক তোমাৰ সন্তানকো দেখুৱালে।
\v 12 তেতিয়া যোচেফে তেওঁৰ আঠু দুটাৰ মাজৰ পৰা সিবিলাকক উলিয়াই, মাটিত মুখ দি প্ৰণিপাত কৰিলে।
\v 13 আৰু যোচেফে সিবিলাক দুয়োকো লৈ, ইফ্ৰয়িমক তেওঁৰ সোঁ হাতেৰে ধৰি ইস্ৰায়েলৰ বাওঁহাতলৈ, আৰু মনচিক তেওঁৰ বাওঁ হাতেৰে ধৰি ইস্ৰায়েলৰ সোঁহাতলৈ, এইদৰে বাপেকৰ ওচৰলৈ নিলে।
\v 14 কিন্তু ইস্ৰায়েলে তেওঁৰ সোঁ হাত মেলি ইফ্ৰয়িম সৰুটোৰ মুৰত, আৰু বাওঁ হাত মনচিৰ মুৰত দিলে; তেওঁ বুজিবাজি হাত দিলে; কিয়নো মনচি জেষ্ঠ পুত্ৰ।
\v 15 পাছে তেওঁ যোচেফক আশীৰ্ব্বাদ কৰি ক’লে, যি ঈশ্বৰৰ সাক্ষাতে মোৰ ওপৰ-পিতৃ অব্ৰাহাম আৰু ইচহাক চলিছিল, যি ঈশ্বৰে পূৰ্ব্বৰে পৰা আজিলৈকে মোক প্ৰতিপালন কৰি আহিছে,
\v 16 যি দূতে সকলো আপদৰ পৰা মোক মুক্ত কৰিলে, তেৱেঁই এই ল’ৰাহঁতক আশীৰ্ব্বাদ কৰক; আৰু মোৰ নাম ও মোৰ ওপৰ-পিতৃ অব্ৰাহাম আৰু ইচহাকৰ নাম ইবিলাকৰ দ্বাৰাই প্ৰখ্যাত হওক; আৰু ইবিলাক বাঢ়ি বাঢ়ি পৃথিবীত মাজত বহুবংশ হওক।
\p
\v 17 পাছে যোচেফে তেওঁৰ বাপেকৰ সোঁ হাত ইফ্ৰয়িমৰ মূৰত দেখি অসন্তোষ পালে; তাতে তেওঁ ইফ্ৰয়িমৰ মূৰৰ পৰা মনচি মূৰত দিবলৈ, বাপেকৰ হাত দাঙি বাপেকক ক’লে,
\v 18 এনে নহয় পিতৃ; কিয়নো ইহে জ্যেষ্ঠ; ইয়াৰ মূৰতেই আপোনাৰ সোঁ হাত দিয়ক।
\v 19 কিন্তু তেওঁৰ বাপেকে অমান্তি হৈ ক’লে, বোপা, তাক মই জানিছোঁ; মই জনিছোঁ; ইও এক জাতি হ’ব, আৰু ইও মহান হ’ব, তথাপিও ইয়াৰ সৰু ভায়েক হ’লে, ইয়াতকৈয়ো মহান হ’ব, আৰু তাৰ বংশ জাতিসমূহ হবগৈ।
\v 20 তেওঁ সেই দিনাই সিবিলাকক আশীৰ্ব্বাদ কৰি ক’লে, ইস্ৰায়েল লোকে আশীৰ্ব্বাদ কৰা সময়ত তোমাৰ নাম কৰি ক’ব, ঈশ্বৰে তোমাক ইফ্ৰয়িম আৰু মনচিৰ নিচিনা কৰক; এইদৰে তেওঁ মনচিতকৈ ইফ্ৰয়িমক অগ্ৰগণ্য কৰিলে।
\v 21 পাছে ইস্ৰায়েল যোচেফক ক’লে, চোৱা, মই এতিয়া মৰোঁহে; কিন্তু ঈশ্বৰ তোমালোকৰ সঙ্গী হ’ব, আৰু তোমালোকক পুনৰায় তোমালোকৰ ওপৰ-পিতৃবিলাকৰ দেশলৈ লৈ যাব।
\v 22 আৰু মই মোৰ নিজ তৰোৱাল আৰু ধনুৰে ইমোৰীয়াহঁতৰ হাতৰ পৰা লোৱা সেই এডোখৰ মাটি তোমাৰ ভাই-ককাইবিলাকতকৈ তোমাক বেচিকৈ দিছোঁ।
\c 49
\s যাকোবৰ পুত্ৰবিলাকৰ বিষয়ে তেওঁৰ ভাববাণী; আৰু তেওঁৰ মৃত্যু।
\p
\v 1 পাছে যাকোবে তেওঁৰ পুত্ৰবিলাকক মাতি ক’লে, তোমালোক গোট খোৱা; আগলৈ তোমালোকৰ যি যি ঘটিব, তাক মই তোমালোকক জনাওঁ।
\v 2 হে যাকোবৰ পুত্ৰবিলাক, গোট খাই শুনা; তোমালোকৰ পিতৃ ইস্ৰায়েলৰ বাক্য শ্ৰৱণ কৰা।
\v 3 হে ৰূবেণ, তুমি মোৰ জ্যেষ্ঠ পুত্ৰ, মোৰ বল, আৰু মোৰ শক্তিৰ প্ৰথম ফল; তুমি মহিমা আৰু পৰাক্ৰমৰ প্ৰধান।
\v 4 তুমি উতলা পানীৰ নিচিনা হোৱাত, তোমাত প্ৰাধান্য নেথাকিব; কিয়নো তুমি নিজ পিতৃৰ শোৱা খাটলৈ উঠি গৈছিলা। তেতিয়া তুমি অপবিত্ৰ কৰ্ম্ম কৰিছিলা। সি মোৰ শয্যালৈ উঠি গৈছিল।
\v 5 চিমিয়োন আৰু লেবী একে মাকৰ সন্তান; সিহঁতৰ তৰোৱাল বলাৎকাৰৰ অস্ত্ৰ।
\v 6 হে মোৰ মন, তুমি সিহঁতৰ সভাত নোসোমাবা; হে মোৰ গৌৰৱ, সিহঁতৰ সমাজত যোগ নিদিবা; কিয়নো সিহঁতে ক্ৰোধত নৰ-হত্যা কৰিলে, আৰু মইমতালি কৰি ভতৰাৰ পাছ-ঠেঙৰ শিৰ ছেদন কৰিলে।
\v 7 সিহঁতৰ খং অভিশপ্ত হওক, কিয়নো সেয়ে প্ৰচণ্ড; আৰু সিহঁতৰ ক্ৰোধো, কাৰণ সেয়ে নিষ্ঠূৰ। মই যাকোবৰ মাজত সিহঁতক ভাগ কৰিম; ইস্ৰায়েলৰ মাজত সিহঁতক ছিন্ন-ভিন্ন কৰিম।
\v 8 হে যিহূদা, তোমাক হ’লে, নিজৰ ভাইবিলাকে প্ৰশংসা কৰিব; তোমাৰ হাতে শত্ৰূবোৰৰ ডিঙি ধৰিব; তোমাৰ পিতৃৰ সন্তানবিলাকে তোমাৰ আগত প্ৰণিপাত কৰিব।
\v 9 যিহূদা যুবা সিংহ; হে মোৰ বোপা, তুমি পশু ছিৰি পেলোৱাৰ পৰা উঠি আহিলা। সি সিংহৰ দৰে পৰি শুইছে, এনে কি, সিংহিনীৰ দৰে শুইছে; কোনে তাক জগাব?
\v 10 চীলো নাহেমানে, যিহূদাৰ পৰা ৰাজদণ্ড নেযাব, আৰু তাৰ ভৰি দুখনৰ মাজৰ পৰা বিচাৰদণ্ড নুগুচিব; লোকসমূহ সেই জনাৰ আজ্ঞাধীন হ’ব।
\v 11 সি দ্ৰাক্ষালতাত নিজৰ ডেকা গাধ, আৰু উত্তম দ্ৰাক্ষালতাত নিজৰ গাধ পোৱালি বান্ধি, নিজ বস্ত্ৰ দ্ৰাক্ষাৰসত, নিজ কাপোৰ দ্ৰাক্ষাদুটিৰ তেজৰূপ ৰসত ধুইছে।
\v 12 তাৰ চকু দ্ৰাক্ষাৰসেৰে ৰঙা, তাৰ দাত গাখীৰেৰে বগা।
\v 13 জবূলূনে সমুদ্ৰৰ তীৰত বসতি কৰিব; সি জাহাজবোৰৰ আশ্ৰয়ৰ তীৰ হ’ব; আৰু চীদোনৰলৈকে তাৰ সীমা হ’ব।
\v 14 ইচাখৰ বলৱান গাধ; সি দুটা গৰালৰ মাজত শোৱে।
\v 15 সি জিৰণিক ভাল দেখি, আৰু দেশক সুন্দৰ দেখি, ভাৰ ববলৈ নিজৰ কান্ধ পাতি দি, কাম কৰি দিবলগীয়া বন্দী হ’ল।
\v 16 দান ইস্ৰায়েলৰ এক ফৈদ হৈ, নিজ লোক বিলাকৰ সোধ-বিচাৰ কৰিব।
\v 17 ঘোঁৰাত উঠা জন পাছফালে পৰাকৈ, সি সাপে ঘোঁৰাৰ ঠেঙত খোঁটে, দান বাটত থকা এনেকুৱা সাপ, পথত থকা এনেকুৱা বিষাল সৰ্প হ’ব।
\v 18 হে যিহোৱা, মই তোমাৰ পৰিত্ৰাণলৈ অপেক্ষা কৰিছোঁ।
\v 19 গাদক হ’লে সৈন্য এদলে আক্ৰমণ কৰিব; কিন্তু সি সিহঁতৰ পাছফালে আক্ৰমণ কৰিব।
\v 20 আচেৰৰ মাজৰ পৰা নিজৰ উত্তম আহাৰ জন্মিব; সি ৰজাই খাব পৰা সুখাদ্য আহাৰ যোগাব।
\v 21 নপ্তালী মুকলি হোৱা হৰিণ; সি মনোহৰ কথা কয়।
\v 22 যোচেফ ফলৱান গছৰ ডাল; ভুমুকৰ ওচৰত থকা লাগনী গছৰ ডাল; তাৰ ডালবোৰ গড়ৰ ওপৰলৈকে জুৰি যায়।
\v 23 ধনুৰ্দ্ধৰবিলাকে তাক বৰকৈ ক্লেশ দিলে, আৰু তালৈ কড়িয়াই তাক তাড়না কৰিলে;
\v 24 কিন্তু তাৰ ধনু শকত হৈ থকিল, আৰু যাকোবৰ পৰাক্ৰমী জনাৰ হাতৰ দ্বাৰাই, (তেওঁৰ পৰা মেৰ-ৰখীয়া ইস্ৰায়েলৰ শিলা)
\v 25 তোমাৰ পিতৃ ঈশ্বৰৰ দ্বাৰাই, (তেওঁ তোমাক উপকাৰ কৰিব) সৰ্ব্বশক্তিমান জনাৰ দ্বাৰাই, (তেওঁ ওপৰত থকা আকাশৰ আশীৰ্ব্বাদেৰে তলত থকা অগাধ জলৰ আশীৰ্ব্বাদেৰে, স্তন আৰু গৰ্ভৰ আশীৰ্ব্বাদেৰে, তোমাক আশীৰ্ব্বাদ কৰিব) তাৰ হাত চলোৱা বাহু বলী কৰা হ’ল।
\v 26 মোৰ ওপৰ-পিতৃবিলাকৰ আশীৰ্ব্বাদতকৈ তোমাৰ নিজ পিতৃৰ আশীৰ্ব্বাদ ফলদায়ক হৈ, চিৰকালৰ পৰ্ব্বতৰ সীমালৈকে ব্যাপিল। আৰু সেয়ে যোচেফৰ মূৰত থকিব; ভায়েক-ককায়েকবিলাকৰ পৰা বেলেগে থকা জনৰ মূৰৰ তালুত থাকিব।
\v 27 বিন্যামীনৰ পশু ছিৰি পেলাওঁতা ৰাংকুকুৰ ৰাতিপুৱা সি মৃগ ভক্ষণ কৰিব।; সন্ধ্যা পৰত লুটদব্য ভাগ বাটি দিব।
\v 28 এই সকলোৱেই ইস্ৰায়েলৰ বাৰ ফৈদ; আৰু সিবিলাকৰ বাপেকে আশীৰ্ব্বাদ কৰি সিবিলাকৰ কোৱা কথাও এয়ে; সিবিলাকৰ প্ৰতিজনকে তেওঁ বিশেষ বিশেষ আশীৰ্ব্বাদেৰে আশীৰ্ব্বাদ কৰিলে।
\v 29 পাছে তেওঁ সিবিলাকক আজ্ঞা কৰি ক’লে, মোক নিজ লোকবিলাকৰ লগলৈ নিয়া হ’ব;
\v 30 এই হেতুকে কনান দেশত, মম্ৰিৰ সন্মুখত থকা মকপেলাৰ যি গুহা মৈদামৰ অধিকাৰৰ অৰ্থে অব্ৰাহামে হিত্তিয়া ইফ্ৰোণৰ পৰা পথাৰে হৈতে কিনি লৈছিল, সেই হিত্তিয়া ইফ্ৰোণৰ পথাৰৰ গুহাতে মোৰ ওপৰৰ পিতৃবিলাকৰ লগত মোকো মৈদাম দিবা।
\v 31 সেই ঠাইতে অব্ৰাহাম আৰু তেওঁৰ ভাৰ্য্যা চাৰাক মৈদাম দিয়া হ’ল; সেই ঠাইতে ইচহাক আৰু তেওঁৰ ভাৰ্য্যা ৰিবেকাকো মৈদাম দিয়া হ’ল; সেই ঠাইতে মইও লেয়াক মৈদাম দিলোঁ।
\v 32 সেই পথাৰ আৰু তাৰ মাজত থকা গুহা হেতৰ সন্তান পৰা কিনা হৈছিল।
\v 33 এই দৰে যাকোবে তেওঁৰ পুত্ৰবিলাকক আজ্ঞা দি অঁতাই, শয্যাৰ ওপৰত তেওঁৰ ভৰি দুখন কোঁচাই প্ৰাণত্যাগ কৰিলত, তেওঁক তেওঁৰ লোকবিলাকৰ আগলৈ নিয়া হ’ল।
\c 50
\p
\v 1 তেতিয়া যোচেফে তেওঁৰ বাপেকৰ মুখৰ ওপৰত মুখ দি পৰি, কান্দি কান্দি তেওঁক চুমা খালে।
\v 2 পাছে যোচেফে তেওঁৰ বাপেকৰ মৃত দেহ সুগন্ধিদ্ৰব্যযুক্ত কৰি ৰাখিবলৈ, তেওঁৰ দাস বেজবিলাকক আজ্ঞা দিলে; তাতে বেজবিলাকে ইস্ৰায়েলৰ দেহ সুগন্ধিদ্ৰব্যযুক্ত কৰিলে।
\v 3 সিবিলাকে সেই কাৰ্য্যত চল্লিশ দিল নিয়ালে; কিয়নো সেই কাৰ্য্য কৰিবলৈ সিমান দিন লাগে। পাছে মিচৰীয়াবিলাকে তেওঁৰ নিমিত্তে সত্তৰ দিন শোক কৰিলে।
\s যাকোবক মৈদাম দিয়া। যোচেফৰ মৃত্যু।
\p
\v 4 সেই শোকৰ দিন অতীত হ’লত, যোচেফে ফৰৌণৰ ঘৰৰবিলাকক ক’লে, মই যদি তোমালোকৰ আগত অনুগ্ৰহ প্ৰাপ্ত হৈছোঁ, তেন্তে বিনয় কৰোঁ, ফৰৌণৰ কাণত এই কথা জনোৱাগৈ, যে,
\v 5 মোৰ পিতৃয়ে মোক শপত কৰাই ক’লে, চোৱা, মই এতিয়া মৰোঁহে; কনান দেশত মই মোৰ নিজৰ অৰ্থে খনা মৈদামতেই তুমি মোক মৈদাম দিবাগৈ। এতেকে, মই বিনয় কৰোঁ, এতিয়া মোৰ পিতৃক মৈদাম দিবলৈ মোক যাব দিয়ক; পাছে মই আকৌ ঘূৰি আহিম।
\v 6 তাতে ফৰৌণে ক’লে, যোৱা; তোমাৰ পিতৃয়ে তোমাক শপত কৰোৱাৰ দৰেই তুমি তেওঁক মৈদাম দিয়াগৈ।
\v 7 তেতিয়া যোচেফে তেওঁৰ বাপেকক মৈদাম দিবলৈ যাত্ৰা কৰিলে; তাতে ফৰৌণৰ পাত্ৰমন্ত্ৰীবিলাক, তেওঁৰ ঘৰৰ বৃদ্ধবিলাক, মিচৰ দেশৰ সকলো বৃদ্ধবিলাক,
\v 8 যোচেফ আটাই পৰিয়াল, তেওঁৰ ভায়েক-ককায়েকবিলাক, আৰু বাপেকৰ পৰিয়ালো তেওঁৰ লগত গ’ল; কেৱল সিবিলাকে নিজৰ ল’ৰা-তিৰোতাবিলাক আৰু মেৰ, ছাগ, আৰু গৰু আদিৰ জাকবোৰহে গোচনত এৰি গ’ল।
\v 9 তেওঁৰ লগত ৰথ, আৰু ঘোঁৰাত উঠাবিলাক গ’ল; অতি বৃহৎ দল হ’ল।
\v 10 পাছে সিবিলাকে গৈ, যৰ্দ্দনৰ সিপাৰে থকা আটদৰ মৰণা মৰা ঠাই পালে, সেই ঠাইতে অতিশয় দাৰুণ মহা-বিলাপেৰে বিলাপ কৰিলে।
\v 11 তাতে, সেই দেশ নিবাসী কনানীয়াহ’তে আটদৰ মৰণা মৰা ঠাইত এইদৰে শোক কৰা দেখি ক’লে, মিছৰীয়া বিলাকৰ এয়ে অতি দাৰুণ শোক “এই হেতুকে যৰ্দ্দনৰ সিপাৰে থকা সেই ঠাই আবেল-নিশ্ৰিয়াম (মিছৰীয়া বিলাকৰ শোক) নামেৰে প্ৰখ্যাত হ’ল।
\v 12 পাছে যাকোবে নিজৰ পুত্ৰবিলাকক আজ্ঞা দিয়াৰ দৰেই, সিবিলাকে তেওঁলোকলৈ কৰিলে;
\v 13 কিয়নো তেওঁৰ পুত্ৰবিলাকে তেওঁক কনান দেশলৈ নি, মম্ৰিৰ সন্মুখত থকা মকপেলাৰ পথাৰৰ যি গুহা অব্ৰাহামে পথাৰে সৈতে মৈদামৰ অধিকাৰৰ হিত্তীয়া ইফ্ৰোণৰ পৰা কিনি লৈছিল, সেই গুহাতে সিবিলাকে তেওঁক মৈদাম দিলে।
\v 14 বাপেকক মৈদাম দিয়াৰ পাছত যোচেফ আৰু তেওঁৰ ভায়েক-ককায়েকবিলাক, আৰু বাপেকক মৈদাম দিবলৈ তেওঁল লগত যোৱা সকলো লোক মিচৰদেশলৈ উভতি আহিল।
\p
\v 15 পাছে যোচেফৰ ককায়েবিলাকে আপোনাৰ বাপেকৰ মৃত্যু হোৱা দেখি কোৱাকুই কৰিলে, বোলে, যোচেফে কিজানি আমাক ঘিণ কৰি, আমি তাক যি যি কৰিছিলোঁ, তাৰ প্ৰতিফল আমাক দিব।
\v 16 তাতে সিবিলাকে যোচেফক কৈ পঠালে, বোলে, তোমাৰ পিতৃয়ে তেওঁৰ মৃত্যুৰ আগেয়ে এই আদেশ দিছিল, যে,
\v 17 তোমালোকে যোচেফক এই দৰে ক’বা, বিনয় কৰোঁ, তুমি তোমাৰ ককায়েৰাহঁতৰ জগৰ, সিবিলাকৰ পাপ ক্ষমা কৰা; কিয়নো সিবিলাকে তোমাক দুৰ্গতি কৰিছিল। এতেকে, এতিয়া আমি বিনয় কৰোঁ, আপুনি নিজ পিতৃৰ ঈশ্বৰৰ দাসবিলাকৰ দোষ ক্ষমা কৰক। তাতে, সিবলাকে যোচেফলৈ এই কথা কৈ পঠোৱাত তেওঁ কান্দি পেলালে।
\v 18 তাৰ পাছত তেওঁৰ ককায়েকবিলাকো গৈ তেওঁৰ আগত পৰি ক’লে, চাওক, আমি আপোনাৰে বন্দী,
\v 19 তেতিয়া যোচেফে সিবিলাকক ক’লে, ভয় নকৰিবা; কিয়নো, মই জানো ঈশ্বৰৰ প্ৰতিনিধি?
\v 20 তোমালোকে মোৰ বিৰুদ্ধে অনিষ্টৰ কল্পনা কৰিছিলা হয়, কিন্তু এতিয়া যেনেকৈ দেখিছা তেনেকৈ অনেক লোকৰ প্ৰাণ ৰক্ষা কৰা কাৰ্য্য সিদ্ধ অভিপ্ৰায়েৰে, ঈশ্বৰে তাক মঙ্গল কল্পনা কৰিলে।
\v 21 এতিয়া তোমালোকে ভয় নকৰিবা; মই তোমালোকক আৰু ল’ৰা-তিৰোতাবিলাককো প্ৰতিপালন কৰিম; তেওঁ এই দৰে সিবিলাকক শান্ত্বনা কৰিলে, আৰু মৰমৰ কথা ক’লে।
\p
\v 22 পছে যোচেফে আৰু তেওঁৰ পিতৃ-বংশই মিচৰ দেশতে নিবাস কৰি থাকিল। আৰু যোচেফ এশ দহ বছৰ জীয়াই থাকি,
\v 23 ইফ্ৰয়িমৰ পৰিনাতিলৈকে দেখিবলৈ পালে, আৰু মনচিৰো পুতেক মাখীৰৰ সন্তানবিলাক জন্মিলত, তেওঁ কোলাত লবলৈ পালে।
\v 24 পাছে যোচেফে তেওঁৰ ভায়েক-ককায়েকবিলাকক ক’লে, মই এতিয়া মৰোঁহে; কিন্তু ঈশ্বৰে তোমালোকলৈ অৱশ্যে দৃষ্টি কৰি অব্ৰাহাম, ইচহাক, আৰু যাকোবৰ আগত যি দেশ দিম বুলি শপত কৰিছিল, সেই দেশলৈ তোমালোকক এই দেশৰ পৰা লৈ যাব।
\v 25 পাছে যোচেফে ইস্ৰায়েলৰ সন্তানবিলাকক শপত কৰাই ক’লে, ঈশ্বৰে অৱশ্যে তোমালোকলৈ দৃষ্টি কৰিব; তেতিয়া তোমালোকে ইয়াৰ পৰা মোৰ অস্থি লৈ যাবা।
\v 26 এইদৰে যোচেফে এশ দহ বছৰ বয়সত মৰিল; পাছে তেওঁক সুগন্ধিদ্ৰব্য যুক্ত কৰি, মিচৰত এটা পেড়াত ভৰাই ৰখা হ’ল।
