\id 2CH
\ide UTF-8
\rem Copyright Information: Creative Commons Attribution-ShareAlike 4.0 License
\h ২ বংশাবলি
\toc1 ২ বংশাবলি
\toc2 ২ বংশাবলি
\mt1 2 Chronicles
\mt1 ২ বংশাবলি
\c 1
\s চলোমনে গিবিয়োনত বলিদান কৰা। তেওঁৰ ঐশ্বৰ্য্য।
\p
\v 1 দায়ুদৰ পুত্ৰ চলোমনে তেওঁৰ ৰাজ্যত নিজকে বলৱান কৰিলে; আৰু তেওঁৰ ঈশ্বৰ যিহোৱাই তেওঁৰ লগত থাকি, তেওঁক অতিশয় মহান কৰিলে।
\v 2 পাছে চলোমনে গোটেই ইস্ৰায়েলক, অৰ্থাৎ সহস্ৰপতি বিলাকক, শতপতি বিলাকক, বিচাৰকৰ্ত্তা বিলাকক, আৰু গোটেই ইস্ৰায়েলৰ মাজত থকা প্ৰত্যেক মুখ্যলোকক, তেওঁবিলাকৰ পিতৃ-বংশৰ মূল মানুহবিলাকক কথা ক’লে।
\v 3 পাছে চলোমন আৰু তেওঁৰ লগত গোটেই সমাজ গিবিয়োনৰ ওখ ঠাইখনলৈ গ’ল; কিয়নো যিহোৱাৰ দাস মোচিয়ে অৰণ্যত নিৰ্ম্মাণ কৰা ঈশ্বৰীয় সাক্ষাৎ কৰা তম্বু সেই ঠাইত আছিল।
\v 4 কিন্তু ঈশ্বৰীয় চন্দুক হ’লে, দায়ূদে তাৰ নিমিত্তে যি ঠাই যুগুত কৰিছিল কিৰিয়ৎ-যিয়াৰীমৰ পৰা তেওঁ সেই ঠাইলৈ আনিছিল; কিয়নো তেওঁ তাৰ কাৰমে যিৰূচালেমত এটা তম্বু তৰিছিল।
\v 5 আৰু হূৰৰ নাতিয়েক উৰীৰ পুত্ৰ বচলেলে নিৰ্ম্মান কৰা পিতলৰ যজ্ঞ-বেদিটো গিবিয়োনত যিহোৱাৰ আবাসৰ আগত আছিল; তাৰ ওচৰলৈকে চলোমন আৰু সমাজে সঘনে কথা সুধিবলৈ যায়।
\v 6 পাছে চলোমনে তালৈ উঠি গৈ, সাক্ষাৎ কৰা তম্বুৰ ওচৰত থকা পিতলৰ যজ্ঞ-বেদিটোৰ ওপৰত যিহোৱাৰ আগত এক হাজাৰ হোম-বলি উৎসৰ্গ কৰিলে।
\p
\v 7 সেই ৰাতিয়েই ঈশ্বৰে চলোমনক দৰ্শন দি ক’লে, মই তোমাক কি বৰ দিম, তাক খোজা।
\v 8 তাতে চলোমনে ঈশ্বৰক ক’লে, তুমি মোৰ পিতৃ দায়ূদক মহা অনুগ্ৰহ কৰিলা, বিশেষকৈ তেওঁৰ পদত মোক ৰজা পাতিলা।
\v 9 এতিয়া হে ঈশ্বৰ যিহোৱা, তুমি মোৰ পিতৃ দায়ূদৰ আগত কোৱা বাক্য সিদ্ধ হওঁক; কিয়নো তুমি মাটিৰ ধূলিৰ নিচিনা অসংখ্য লোকসমূহৰ ওপৰত মোক ৰজা পাতিলা;
\v 10 এতিয়া মই যেন এই লোকবিলাকৰ আগত বাহিৰলৈ ভিতৰলৈ অহা-যোৱা কৰিব পাৰোঁ; এই কাৰণে তুমি মোক বুদ্ধি আৰু জ্ঞান দিয়া; কিয়নো তোমাৰ এই মহা জাতিৰ বিচাৰ কৰা কাৰ সাধ্য?
\v 11 তেতিয়া ঈশ্বৰে চলোমনক ক’লে, এয়ে তোমাৰ মনত হৈছে, তুমি ঐশ্বৰ্য্য, কি সম্পত্তি, কি মৰ্য্যদা, কি শত্ৰুবোৰৰ প্ৰাণ নুখুজিলা, আৰু দীৰ্ঘায়ুও নুখুজিলা, কিন্তু মই যাৰ ওপৰত তোমাক ৰজা পাতিলোঁ, মোৰ এই প্ৰজা বিলাকৰ বিচাৰ কৰিবৰ অৰ্থে বুদ্ধি আৰু জ্ঞান খুজিলা।
\v 12 এই হেতুকে সেই বুদ্ধি আৰু জ্ঞান তোমাক দিয়া হৈছে; আৰু তোমাৰ পূৰ্ব্বে কোনো ৰজাৰ যেনে ধন, ঐশ্বৰ্য্য, আৰু সন্মান হোৱা নাই, আৰু তোমাৰ পাছতো নহ’ব, তেনে ধন, ঐশ্বৰ্য্য আৰু সন্মান হোৱা নাই, আৰু তোমাৰ পাছতো নহ’ব, তেনে ধন, ঐশ্বৰ্য্য, আৰু সন্মানো মই তোমাক দিম।
\v 13 পাছে চলোমনে গিবিয়োনৰ ওখ ঠাইৰ পৰা, সাক্ষাৎ কৰা তম্বুৰ আগৰ পৰা যিৰূচালেমলৈ আহিল, আৰু ইস্ৰায়েলৰ ওপৰত ৰাজত্ব কৰি থাকিল।
\p
\v 14 পাছে চলোমনে ৰথ আৰু অশ্বাৰোহী লোকবিলাক গোটালে; তেওঁৰ এক হাজাৰ চাৰিশ ৰথ, আৰু বাৰ হাজাৰ অশ্বাৰোহী আছিল; তেওঁ সিহঁতক নানা ৰথ-নগৰত, আৰু ৰজাৰ লগত যিৰূচালেমতো ৰাখিলে।
\v 15 ৰজাই যিৰূচালেমত ৰূপ আৰু সোণক শিলৰ নিচিনা, আৰু এৰচ কাঠক নিম্ন-ভূমিত থকা ডিমৰু গছৰ নিচিনা অধিক কৰিলে।
\v 16 আৰু চলোমনৰ যি ঘোঁৰাবোৰ আছিল, সেই ঘোঁৰাবোৰ মিচৰৰ পৰা অনা; আৰু সেই ঘোঁৰাবোৰ ৰজা-ঘৰীয়া বেপাৰীহঁতে মূল্য দি জাকে জাকে আনে।
\v 17 আৰু মিচৰৰ পৰা কিনি অনা এখন এখন ৰথৰ দাম ছশ চেকল ৰূপ, আৰু এটা এটা ঘোঁৰাৰ দাম এশ পঞ্চাশ চেকল ৰূপ। এইদৰে সিহঁতৰ দ্বাৰাই হিত্তীয়া আৰু অৰামীয়া সকলো ৰজাৰ নিমিত্তেও সেইবোৰ অনা হয়।
\c 2
\s মন্দিৰ-নিৰ্ম্মানৰ আয়োজন।
\p
\v 1 পাছে চলোমনে যিহোৱাৰ নামৰ উদ্দেশ্যে এটা গৃহ আৰু নিজৰ নিমিত্তে এটা ৰাজগৃহ নিৰ্ম্মান কৰিবলৈ থিৰ কৰিলে।
\v 2 আৰু ভাৰ ববৰ অৰ্থে তেওঁ সত্তৰ হাজাৰ লোক, আৰু পৰ্ব্বতত কাঠ কাটিবলৈ আশী হাজাৰ লোক লগালে; আৰু সিহঁতৰ কাম চাবলৈ তিনি হাজাৰ ছশ লোক নিযুক্ত কৰিলে।
\v 3 পাছে চলোমনে তূৰৰ হূৰম ৰজাৰ ওচৰলৈ কৈ পঠালে, বোলে, আপুনি মোৰ পিতৃ দায়ূদলৈ যি ৰূপ ব্যৱহাৰ কৰিছিল, বাস কৰিবৰ নিমিত্তে এটা গৃহ নিৰ্ম্মান কৰিবলৈ যি ৰূপে এৰচ কাঠ পাইছিল, সেইদৰে মোলৈকো কৰক।
\v 4 চাওক মই মোৰ ঈশ্বৰ যিহোৱাৰ নামৰ উদ্দেশ্যে এটা গৃহ নিৰ্ম্মান কৰিব খুজিছোঁ; তেওঁ আগত সু-গন্ধি ধূপ জ্বলাবলৈ, নৃত্য দৰ্শন-পিঠা দিবলৈ, আৰু প্ৰতি ৰাতিপুৱা ও সন্ধ্যা কালত, বিশ্ৰামবাৰত, ন জোনত, আৰু আমাৰ ঈশ্বৰ যিহোৱাৰ সকলো উৎসৱত হোম-বলি দিবলৈ তাক পবিত্ৰ কৰিম; সেয়ে ইস্ৰায়েলে সদায় কৰিব লগা কাৰ্য্য।
\v 5 আৰু মই যি গৃহ নিৰ্ম্মান কৰিব খুজিছোঁ, সেয়ে মহৎ হ’ব; কিয়নো আমাৰ ঈশ্বৰ সকলো দেৱতাবোৰতকৈ মহান।
\v 6 কিন্তু, যি স্থলত স্বৰ্গই আৰু স্বৰ্গৰো স্বৰ্গই তেওঁক ধাৰণ কৰিব নোৱাৰে , এনে স্থলত, কোনে তেওঁৰ নিমিত্তে এটা গৃহ নিৰ্ম্মান কৰিব পাৰে? কেৱল তেওঁৰ আগত ধূপ জ্বলাবৰ উদ্দেশ্যৰ বাহিৰে, মই কোন, যে, আন উদ্দেশ্যেৰে তেওঁৰ নিমিত্তে গৃহ নিৰ্ম্মান কৰিব পাৰোঁ?
\v 7 এই হেতুকে, মোৰ পিতৃ দায়ূদে নিযুক্ত কৰা যি জ্ঞানী মানুহ যিহূদাত আৰু যিৰূচালেমত মোৰ লগত আছে, তেওঁবিলাকৰ লগত কাম কৰিবলৈ সোণ, ৰূপ, পিতল, লোহা আৰু বেঙেনা বৰণীয়া, সেন্দুৰ বৰণীয়া, ও নীল বৰণীয়া সূতাৰে বন কৰাত, আৰু নানাবিধ বাখৰ কটাত নিপূণ এজন মানুহ পঠাই দিয়ক।
\v 8 আৰু লিবানোনৰ পৰা এৰচ, দেবদাৰু, আৰু অলগূম কাঠ মোৰ ইয়ালৈ পঠাই দিয়ক; কিয়নো মই জানো, যে, আপোনাৰ দাসবিলাক লিবানোনত কাঠ কটাত নিপূণ,
\v 9 আৰু চাওক, মোৰ অৰ্থে অনেক কাঠ যুগুত কৰিবলৈ মোৰ দাসবিলাকো আপোনাৰ দাসবিলাকৰ লগত থাকিব; কিয়নো মই যি গৃহ নিৰ্ম্মান কৰিব খুজিছোঁ, সেয়ে আচৰিতৰূপে মহৎ হ’ব।
\v 10 আৰু চাওক, মই আপোনাৰ দাস কাঠকটীয়াবিলাকক বিশ হাজাৰ কোৰ মৰা ঘেঁহু ধান, বিশ হাজাৰ কোৰ যৱ, বিশ হাজাৰ বৎ দ্ৰাক্ষাৰস, আৰু বিশ হাজাৰ বৎ তেল দিম।
\p
\v 11 পাছে তুৰৰ ৰজা হূৰমে চলোমনলৈ এই উত্তৰ লিখি পঠালে, যিহোৱাই নিজ প্ৰজাবিলাকক প্ৰেম কৰে, এই কাৰণে তেওঁ সিবিলাকৰ ওপৰত আপোনাকো ৰজা পাতিলে।
\v 12 হূৰমে আৰু কলে, আকাশ-মণ্ডল আৰু পৃথিৱীৰ সৃষ্টিকৰ্ত্তা ইস্ৰায়েলৰ ঈশ্বৰ যিহোৱা ধন্য; যিহোৱাৰ নিমিত্তে এটা গৃহ আৰু নিজৰ নিমিত্তে এটা ৰাজ গৃহ যি জনে সাজিব, এনেকুৱা পৰিণামদৰ্শী আৰু বুদ্ধিমান এজন জ্ঞানী পুত্ৰ তেওঁ দায়ূদ ৰজাক দিলে।
\v 13 আৰু মই এতিয়া জ্ঞানী আৰু বুদ্ধিমান প্ৰধান শিল্পকৰ হূৰমক পঠাইছোঁ।
\v 14 তেওঁ দান বংশৰ এজনী তিৰোতাৰ পুতেক; তেওঁৰ বাপেক তূৰীয়া মানুহ; তেওঁ সোণ, ৰূপ, পিতল, লোহা, শিল, কাঠ আৰু বেঙেনা বৰণীয়া ও নীল বৰণীয়া সূতা, মিহি শণ সূতা, আৰু সেন্দুৰ বৰণীয়া সূতাৰ কাম কৰাত নিপূণ; মিহি শণ সূতা আৰু সকলো বিধৰ বাখৰ কটাত, আৰু সকলো কল্পনাৰ কাৰ্য্যত তেওঁ নিপূণ। তেওঁক আপোনাৰ জ্ঞানী লোকবিলাকৰ লগত, আৰু মোৰ প্ৰভূ আপোনাৰ পিতৃ দায়ূদৰ জ্ঞানী লোক বিলাকৰ লগত ঠাই দিয়া হওক।
\v 15 এই হেতুকে মোৰ প্ৰভূৱে যি ঘেহু, যৱ, তেল, আৰু দ্ৰাক্ষাৰসৰ কথা কৈছে, তাক তেওঁ আপোনাৰ এই দাসবিলাকৰ ওচৰলৈ পঠাই দিয়ক;
\v 16 আৰু যিমান কাঠ আপোনাৰ প্ৰয়োজন, সিমান কাঠ আমি লিবানোনত কাটিম, আৰু ভূৰ বান্ধি সমুদ্ৰ-পথেদি যাফোত আপোনাৰ গুৰিত থৈ আহিম; পাছে আপুনি তাক যিৰূচালেমলৈ লৈ যাব।
\p
\v 17 আৰু চলোমনে তেওঁৰ পিতৃ দায়ূদে কৰা গণনাৰ পাছত ইস্ৰায়েল দেশত প্ৰবাস কৰা বিদেশী লোকবিলাকক গণনা কৰালে; তাতে এক লাখ ত্ৰেপন্ন হাজাৰ ছশ লোক লেখত ওলাল।
\v 18 তেওঁ সেইবিলাকৰ মাজৰ ভাৰ ববলৈ সত্তৰ হাজাৰ, আৰু পৰ্ব্বতত কাঠ কাটিবলৈ আশী হাজাৰ লোক লগালে; আৰু লোকবিলাকক কাম কৰাবলৈ তিনি হাজাৰ ছশ লোক নিযুক্ত কৰিলে।
\c 3
\s মন্দিৰ আৰু তাৰ স্তম্ভ আদি নিৰ্ম্মান কৰা।
\p
\v 1 পাছে যিহোৱাই যি ঠাইত চলোমনৰ পিতৃ দায়ূদক দৰ্শন দিছিল; দায়ূদে নিৰূপণ কৰি নিজে যুগুত কৰা সেই ঠাইত, যিৰূচালেমৰ মোৰিয়া পৰ্ব্বতত যিবুচিয়া অৰ্ণনৰ মৰণা মৰা খালত তেওঁ যিহোৱাৰ গৃহ নিৰ্ম্মান কৰিবলৈ আৰম্ভ কৰিলে।
\v 2 তেওঁ ৰাজত্বৰ চতুৰ্থ বছৰৰ দ্বিতীয় মাহৰ দ্বিতীয় দিনা তেওঁ নিৰ্ম্মান কৰিবলৈ আৰম্ভ কৰিলে।
\v 3 চলোমনে ঈশ্বৰৰ গৃহ নিৰ্ম্মান কৰিবলৈ যি ভিত্তিমূল স্থাপন কৰিলে, তাৰ জোখ এই; পূৰ্ব্বকালৰ হাতৰ জোখেৰে তাৰ দীঘ ষাঠি হাত, আৰু বহল বিশ হাত।
\v 4 আৰু গৃহৰ সন্মুখৰ বাৰাণ্ডা গৃহৰ বহল আনুসাৰে বিশ হাত দীঘল, আৰু এশ বিশ হাত ওখ; তেওঁ তাৰ ভিতৰে শুদ্ধ সোণৰ পতা মাৰিলে।
\v 5 তেওঁ বৰ গৃহৰ দেৱালত দেবদাৰু কাঠ লগালে; আৰু তেওঁ তাত উত্তম সোণৰ পতা মাৰিলে, আৰু তাত খাজুৰ গছ আৰু শিকলিৰ আকৃতি কৰি দিলে।
\v 6 আৰু তেওঁ শোভাৰ নিমিত্তে গৃহটি মূল্যৱান পাথৰেৰে বিভূষিত কৰিলে; সেই সোণ পৰ্বয়িমৰ সোণ আছিল।
\v 7 তেওঁ গৃহটিত, অৰ্থাৎ চতিত, দুৱাৰ-ডলিত, দেৱালত আৰু দুৱাৰত সোণৰ পতা মাৰিলে, আৰু দেৱালত কৰূবৰ আকৃতি কাটিলে।
\p
\v 8 আৰু তেওঁ অতি পবিত্ৰ গৃহ নিৰ্ম্মান কৰিলে; তাৰ দীঘ গৃহৰ বহলৰ দৰে বিশ হাত, আৰু বহল বিশ হাত, তেওঁ ছশ কিক্কৰ উত্তম সোণ তাত লগালে।
\v 9 গজালৰ সোণৰ জোখ পঞ্চাশ চেকল। তেওঁ ওপৰৰ কোঠালিবোৰতো সোণ লগালে।
\p
\v 10 সেই অতি পবিত্ৰ গৃহত, তেওঁ খনিকৰৰ কাৰ্য্যেৰে দুটা কৰূব নিৰ্ম্মান কৰিলে, আৰু তাত সোণৰ পতা মাৰিলে।
\v 11 সেই কৰূব দুটাৰ ডেউকা বিশ হাত দীঘল; এটাৰ এখন ডেউকা পাঁচ হাত দীঘল, সেয়ে গৃহৰ দেৱাল ঢুকি পালে; আনখনো পাঁচ হাত দীঘল, সেয়ে দ্বিতীয় কৰূবৰ ডেউকা ঢুকি পালে।
\v 12 আন কৰূবৰো এখন ডেউকা পাঁচ হাত দীঘল, সেয়ে গৃহৰ দেৱাল ঢুকি পালে; আৰু আন খনো পাঁচ হাত দীঘল, সেয়ে আনটো কৰূবৰ ডেউকাত লাগিল।
\v 13 সেই কৰূব দুটাই ডেউকা মেলি বিশ হাত ঠাই জুৰিলে; সেই দুটাই ভৰিত ভৰ দি থিয় হৈ আছিল, আৰু সেইবোৰৰ মুখ গৃহৰ ফাললৈ আছিল।
\v 14 তেওঁ নীল বৰণীয়া, বেঙেনা বৰণীয়া আৰু সেন্দুৰ বৰণীয়া সূতা, ও মিহি শণ সূতাৰে প্ৰভেদক বস্ত্ৰখন যুগুত কৰিলে; আৰু তাত কৰূবৰ আকৃতি তুলি দিলে।
\p
\v 15 আৰু তেওঁ গৃহৰ সন্মুখত পঁয়ত্ৰিশ হাত ওখ দুটা স্তম্ভ নিৰ্ম্মান কৰিলে; এটা এটা স্তম্ভৰ মুৰৰ মাথলা পাঁচ হাত পাঁচ হাত।
\v 16 আৰু তেওঁ শিকলি বনাই চাৰিওফালে স্তম্ভৰ মুৰত লগালে, আৰু এশ ডালিম বনাই সেই শিকলিত লগাই দিলে।
\v 17 সেই দুটা স্তম্ভ তেওঁ মন্দিৰৰ আগত সোঁফালে এটা আৰু বাওঁফালে এটা স্থাপন কৰিলে; সোঁ ফালৰটোৰ নাম যাখীন, আৰু বাওঁ ফালৰটোৰ নাম বোৱজ ৰাখিলে।
\c 4
\p
\v 1 তাত বাজে তেওঁ পিতলৰ এটা যজ্ঞ-বেদি নিৰ্ম্মান কৰিলে; সেয়ে দীঘে বিশ হাত, বহলে বিশ হাত, আৰু ওখই দহ হাত।
\v 2 আৰু তেওঁ সমুদ্ৰ-পাত্ৰটো সাঁচত ঢালিলে; সেয়ে ঘূৰণীয়া; এক কানৰ পৰা আন কানলৈ দহ হাত, আৰু ওখই পাঁচ হাত; আৰু তাক মেৰাবলৈ ত্ৰিশ হতীয়া সূতা লাগে;
\v 3 চাৰিওফালে কানৰ তলে প্ৰত্যেক হাত জোখৰ ভিতৰত, দহোটা দহোটাকৈ সমুদ্ৰ-পাত্ৰটো মেৰাই গৰুৰ আকৃতিৰ আছিল; আৰু পাত্ৰটো ঢলা সময়ত সেই গৰুৰ আকৃতিবোৰ দুশাৰীকৈ সাঁচত ঢলা গৈছিল।
\v 4 আৰু সেই সমদ্ৰ-পাত্ৰটো বাৰটা গৰুৰ ওপৰত ৰখা হ’ল; সেইবোৰৰ তিনটাই উত্তৰলৈ, তিনটাই পশ্চিমলৈ, তিনটাই দক্ষিণলৈ, আৰু তিনটাই পূৱলৈ মুখ কৰিছিল, আৰু সেই সমুদ্ৰ-পাত্ৰটো সেইবোৰৰ ওপৰত বহুউৱা হ’ল; আৰু সেইবোৰৰ পাছফাল ভিতৰলৈ আছিল।
\v 5 সেই পাত্ৰ চাৰি আঙুল ডাঠ; আৰু তাৰ কাণ বাটিৰ কাণ ও কনাৰি ফুলৰ নিচিনাকৈ কৰা হ’ল; তাত অনেক বৎ ধৰে।
\v 6 আৰু তেওঁ দহোটা প্ৰক্ষালন-পাত্ৰ সাজি, তাৰ পাঁচোটা সোঁ ফালে আৰু পাঁচোটা বাওঁফালে ধোৱাপখলা কৰিবৰ নিমিত্তে থলে; সেইবোৰত তেওঁবিলাকে উৎসৰ্গ কৰিব লগীয়া হোম-বলিৰ মঙহ ধোৱে; কিন্তু সমুদ্ৰ-পাত্ৰটো হ’লে, পুৰোহিতবিলাকে গা ধোবৰ নিমিত্তে হ’ল।
\p
\v 7 আৰু তেওঁ বিধিমতে সোণৰ দীপাধাৰ দহোটা সাজি, তাৰ পাঁচোটা সোঁফালে আৰু পাঁচোটা বাওঁফালে মন্দিৰত স্থাপন কৰিলে।
\v 8 আৰু তেওঁ দহখন মেজো সাজি, তাৰ পাঁচখন সোঁফালে আৰু পাঁচখন বাওঁফালে মন্দিৰৰ ভিতৰত ৰাখিলে আৰু পেয় দ্ৰব্য ঢালিবৰ নিমিত্তে সোণৰ এশ বাটি সাজিলে।
\v 9 তাত বাজে তেওঁ পুৰোহিতবিলাকৰ চোতাল, বৰ চোতাল আৰু চোতালৰ দুৱাৰ যুগুত কৰিলে, আৰু সেই দুৱাৰবোৰত পিতলৰ পতা মাৰিলে।
\v 10 আৰু তেওঁ সমুদ্ৰ-পাত্ৰটো গৃহৰ সোঁকাষে পূৱদিশে দক্ষিণফালে স্থাপন কৰিলে।
\v 11 আৰু ছাই পেলোৱা পাত্ৰ, ছাই উলিওৱা হেতা, আৰু তেজ ছটিওৱা পাত্ৰ হূৰমে নিৰ্ম্মান কৰিলে।
\p এইদৰে হূৰমে চলোমন ৰজাৰ নিমিত্তে ঈশ্বৰৰ গৃহত কৰা কাৰ্য্যবোৰ কৰি এঁটালে।
\v 12 তেওঁ সেই স্তম্ভ দুটা, সেই স্তম্ভৰ মুৰৰ ঘুৰণীয়া ভাগ দুটা আৰু মাথলা দুটা. সেই স্তম্ভৰ মুৰৰ মাথলেৰ ঘুৰণীয়া ভাগ দুটা ঢাকিবৰ অৰ্থে দুখন জালৰ আকৃতিৰ বস্তু,
\v 13 আৰু সেই দুখন জালৰ আকৃতিৰ বস্তুৰ নিমিত্তে চাৰিশ ডালিম, অৰ্থাৎ স্তম্ভ দুটাৰ ওপৰৰ মাথলাৰ ঘুৰণীয়া ভাগ দুটা ঢাকিবৰ অৰ্থে প্ৰত্যেক জালৰ আকৃতিৰ বস্তুৰ নিমিত্তে দুশাৰী ডালিম সাজিলে;
\v 14 তেওঁ আধাৰবোৰ, সেই আধাৰবোৰৰ ওপৰত ৰাখিবলৈ প্ৰক্ষালন পাত্ৰবোৰ,
\v 15 সমুদ্ৰ-পাত্ৰটো, আৰু তাৰ তলৰ গৰু বাৰটা সাজিলে।
\v 16 ছাই পেলোৱা পাত্ৰ, ছাই উলিওৱা হেতা, ত্ৰিশূল আদি সকলো সঁজুলি, তেওঁৰ প্ৰধান শিল্পকৰ হূৰমে চলোমন ৰজাৰ কাৰণে যিহোৱাৰ গৃহৰ নিমিত্তে চকচকিয়া পিতলেৰে সাজিলে।
\v 17 ৰজাই যৰ্দ্দনৰ সমথলত চক্কোৎ আৰু চৰেদাৰ মাজত থকা আলতীয়া মাটিত তাক ঢলালে।
\v 18 আৰু চলোমনে যিবোৰ পাত্ৰ সাজিলে, সেই আটাইবোৰ অতি সৰহ; কিয়নো পিতলৰ ওজন কিমান, তাক জনা নগ’ল।
\p
\v 19 আৰু চলোমনে ঈশ্বৰৰ গৃহৰ সকলো বস্তু নিৰ্ম্মান কৰালে, অৰ্থাৎ সোণৰ বেদি, দৰ্শন পিঠা থবৰ নিমিত্তে মেজ কেইখন,
\v 20 আৰু অন্তঃস্থানৰ সন্মুখত বিধিমতে জ্বলাবৰ নিমিত্তে প্ৰদীপে সৈতে নিৰ্ম্মল সোণৰ দীপাধাৰবোৰ,
\v 21 সোণৰ ফুল, প্ৰদীপ, শলাকাণি-কটা, (সকলোৱেই অতি শুদ্ধ সোণৰ);
\v 22 নিৰ্ম্মল সোণৰ কটাৰী, তেজ ছটিওৱা পাত্ৰ, পিয়লা, আৰু এঙ্গেৰোৱা ধৰা; আৰু গৃহৰ প্ৰবেশস্থানৰ বিষয়ে ক’বলৈ গ’লে, অতি পবিত্ৰস্থানৰ ভিতৰৰ দুৱাৰ, আৰু গৃহৰ অৰ্থাৎ মন্দিৰৰ দুৱাৰ সোণৰ আছিল।
\c 5
\s চলোমনে মন্দিৰ প্ৰতিষ্ঠা কৰা ।
\p
\v 1 এইদৰে, যিহোৱাৰ গৃহৰ নিমিত্তে চলোমনে কৰা সকলো কাৰ্য্য সমাপ্ত হ’ল। পাছে চলোমনে, তেওঁৰ পিতৃ দায়ূদে উৎসৰ্গ কৰি দিয়া ৰূপ, সোণ আৰু পাত্ৰ আদি আটাই বস্তু অনাই ঈশ্বৰৰ গৃহৰ ভঁৰালত থলে।
\v 2 পাছে চলোমনে দায়ূদৰ নগৰ অৰ্থাৎ চিয়োনৰ পৰা যিহোৱাৰ নিয়ম চন্দুক আনিবৰ নিমিত্তে, ইস্ৰায়েলৰ বৃদ্ধবিলাকক আৰু ফৈদৰ মূল মানুহবিলাকক, ইস্ৰায়েলৰ সন্তানবিলাকৰ পিতৃ-বংশৰ অধ্যক্ষবিলাকক যিৰূচালেমত গোট খুৱালে।
\v 3 তাতে সপ্তম মাহত উৎসৱৰ সময়ত ইস্ৰায়েলৰ সকলো লোকে ৰজাৰ ওচৰলৈ আহি গোট খালে।
\v 4 পাছে ইস্ৰায়েলৰ সকলো বৃদ্ধলোক আহিলত, লেবীয়াবিলাকে চন্দুক তুলি ললে।
\v 5 আৰু তেওঁবিলাকে চন্দুক, সাক্ষাৎ কৰা তম্বু, আৰু তম্বুৰ ভিতৰত থকা সকলো পবিত্ৰ বস্তু আনিলে, সেই সকলোকে লেবীয়া পুৰোহিত বিলাকে আনিলে।
\v 6 তাতে চলোমন ৰজাই, তেওঁৰ ওচৰত গোট খোৱা ইস্ৰায়েলৰ গোটেই মণ্ডলীয়ে সৈতে, চন্দুকৰ আগত মেৰ গৰু আদি বলিদান কৰি আছিল; সেয়ে বাহুল্যৰ কাৰণে অসংখ্য আৰু অগণ্য আছিল।
\v 7 পাছে পুৰোহিতবিলাকে যিহোৱাৰ নিয়ম-চন্দুক গৃহৰ অন্তঃস্থানলৈ অৰ্থাৎ মহা পবিত্ৰ স্থানলৈ লৈ গৈ কৰূব দুটাৰ ডেউকাৰ তলত তাৰ নিজ ঠাইত স্থাপন কৰিলে।
\v 8 কিয়নো কৰূব দুটাই চন্দুকৰ ঠাইৰ ওপৰত ডেউকা মেলি থাকিছিল; আৰু দুটাই চন্দুক আৰু তাৰ কানমাৰি ঢাকি ধৰিছিল।
\v 9 সেই দুডাল কানমাৰি ইমান দীঘল, যে, তাৰ মূৰ অন্তঃস্থানৰ আগত পবিত্ৰস্থানৰ পৰা দেখা যায়; কিন্তু তাক বাহিৰৰ পৰা দেখা নাযায়; সেয়ে আজিলৈকে সেই ঠাইত আছে।
\v 10 মিচৰৰ পৰা ইস্ৰায়েলৰ সন্তানবিলাক ওলাই অহা কালত, যিহোৱাই তেওঁবিলাকে সৈতে এটি নিয়ম পতা সময়ত, হোৰেব পৰ্ব্বতত মোচিয়ে চন্দুকৰ ভিতৰত যি দুখন ফলি ৰাখিছিল, তাৰ বাহিৰে তাত আৰু একো নাছিল।
\p
\v 11 পাছে পুৰোহিতবিলাক পবিত্ৰস্থানৰ পৰা ওলাই আহিলত, (কাৰণ, উপস্থিত হোৱা আটাই পুৰোহিতবিলাকে নিজক পবিত্ৰ কৰিছিল; তেওঁবিলাকে নিজৰ পাল নামানিছিল;
\v 12 আৰু যি লেবীয়াবিলাক গায়ক আছিল, তেওঁবিলাক অৰ্থাৎ আচফ, হেমন, যিদূথূন, আৰু তেওঁবিলাকৰ পুতেক ও ভাইবিলাক সকলোৱে মিহি শণ সূতাৰ বস্তু পিন্ধি, আৰু হাতত তাল, নেবল, আৰু বীণা লৈ, যজ্ঞ-বেদিৰ পূব ফালে থিয় হৈছিল, আৰু এশ বিশ জন পুৰোহিতে তেওঁবিলাকৰ লগত থাকি তুৰী বজাইছিল)।
\v 13 তুৰীবাদক আৰু গায়কবিলাকে যিহোৱাৰ প্ৰশংসা আৰু ধন্যবাদ কৰোঁতে একেটা ধ্বনি কৰি, সকলোৱে যেতিয়া এজন মানুহে বজোৱাদি বজালে, আৰু “কিয়নো যিহোৱা মঙ্গলময়; কিয়নো তেওঁৰ দয়া চিৰকাললৈকে থাকে”, এই কথা কৈ যেতিয়া তেওঁবিলাকে তুৰী ও তাল আদি বাদ্যেৰে সৈতে, মহা শব্দেৰে যিহোৱাৰ প্ৰশংসা কৰিলে, তেতিয়া গৃহ অৰ্থাৎ যিহোৱাৰ গৃহ মেঘেৰে এনেকৈ পৰিপূৰ্ণ হ’ল,
\v 14 যে, তাৰ কাৰণে পুৰোহিতবিলাকে পৰিচৰ্য্যা কৰিবৰ অৰ্থে থিয় হ’ব নোৱাৰা হ’ল; কিয়নো ঈশ্বৰৰ গৃহ যিহোৱাৰ প্ৰতাপেৰে পৰিপূৰ্ণ আছিল।
\c 6
\p
\v 1 তেতিয়া চলোমনে ক’লে, যিহোৱাই ঘোৰ অন্ধকাৰত বাস কৰিব খুজিছে;
\v 2 তথাপি মই তোমাৰ নিমিত্তে এটা বাস কৰা গৃহ নিৰ্ম্মান কৰিলোঁ, এয়ে যুগে যুগে তোমাৰ বাসস্থান হ’ব,
\v 3 এই বুলি ৰজাই মুখ ঘুৰাই ইস্ৰায়েলৰ গোটেই সমাজক আশীৰ্ব্বাদ কৰিলে; সেই সময়ত গোটেই ইস্ৰায়েল থিয় হৈ আছিল।
\v 4 তেওঁ আৰু ক’লে, ইস্ৰায়েলৰ ঈশ্বৰ যিহোৱা ধন্য; তেওঁ মোৰ পিতৃ দায়ূদক নিজ মুখে এই কথা কৈছিল, আৰু নিজ হাতেৰে নিজৰ এই বাক্য সিদ্ধও কৰিছিল,
\v 5 যে, মোৰ প্ৰজা ইস্ৰায়েলক মিচৰ দেশৰ পৰা উলিয়াই অনা দিনৰে পৰা, মই মোৰ নাম ৰাখিবৰ অৰ্থে গৃহ নিৰ্ম্মান কৰিবলৈ ইস্ৰায়েলৰ আটাই ফৈদৰ মাজৰ কোনো নগৰ মনোনীত কৰা নাই; আৰু ইস্ৰায়েলৰ ওপৰত অধ্যক্ষ হ’বৰ নিমিত্তে মই কাকো মনোনীত কৰা নাই;
\v 6 কিন্তু মোৰ নাম ৰাখিবৰ অৰ্থে মই যিৰূচালেমক মনোনীত কৰিলোঁ, আৰু মোৰ প্ৰজা ইস্ৰায়েলৰ ওপৰত অধ্যক্ষ হ’বৰ নিমিত্তে দায়ূদক মনোনীত কৰিলোঁ।
\v 7 আৰু ইস্ৰায়েলৰ ঈশ্বৰ যিহোৱাৰ নামৰ উদ্দেশ্যে এটা গৃহ নিৰ্ম্মান কৰিবলৈ মোৰ পিতৃ দায়ূদৰ মন আছিল।
\v 8 কিন্তু যিহোৱাই মোৰ পিতৃ দায়ূদক ক’লে, মোৰ নামৰ উদ্দেশ্যে এটা গৃহ নিৰ্ম্মান কৰিবলৈ মন কৰিছা, ভাল কৰিছা;
\v 9 তথাপি তুমি সেই গৃহ নিৰ্ম্মান কৰিবলৈ নাপাবা, কিন্তু তোমাৰ ঔৰসত যি পুত্ৰ জন্মিব, তেৱেই মোৰ নামৰ উদ্দেশ্যে সেই গৃহ নিৰ্ম্মান কৰিব।
\v 10 এই বাক্য যিহোৱাই কৈছিল, আৰু তেওঁ তাক সাম্ফলো কৰিলে; কিয়নো যিহোৱাৰ প্ৰতিজ্ঞা অনুসাৰে মই মোৰ পিতৃ দায়ূদৰ পদত নিযুক্ত হৈ আৰু ইস্ৰায়েলৰ সিংহাসনৰ ওপৰত বহি, ইস্ৰায়েলৰ ঈশ্বৰ যিহোৱাৰ নামৰ উদ্দেশ্যে এই গৃহ নিৰ্ম্মান কৰিলোঁ।
\v 11 আৰু যিহোৱাই ইস্ৰায়েলৰ সন্তানবিলাকে সৈতে কৰা নিয়মটি থকা যি চন্দুক, তাকো ইয়াৰ ভিতৰত ৰাখিলোঁ।
\p
\v 12 পাছে তেওঁ ইস্ৰায়েলৰ গোটেই সমাজৰ সাক্ষাতে যিহোৱাৰ যজ্ঞ-বেদিৰ আগত থিয় হ’ল, আৰু তেওঁ হাত দুখন মেলিলে;
\v 13 (কিয়নো চলোমনে পাঁচ হাত দীঘল, পাঁচ হাত বহল আৰু তিনি হাত ওখ এনে এখন পিতলৰ মঞ্চ সাজি চোতালৰ মাজ ঠাইত ৰাখিছিল; তেওঁ তাৰ ওপৰত উঠি থিয় হ’ল, আৰু ইস্ৰায়েলৰ গোটেই মণ্ডলীৰ সাক্ষাতে আঁঠো পাৰি স্বৰ্গৰ ফাললৈ হাত মেলিলে)।
\v 14 আৰু তেওঁ ক’লে, হে ইস্ৰায়েলৰ ঈশ্বৰ যিহোৱা, স্বৰ্গ আৰু পৃথিৱীত তোমাৰ তুল্য ঈশ্বৰ নাই; সকলো হৃদয়েৰে তোমাৰ আগত আঁচৰণ কৰোঁতা তোমাৰ দাসবিলাকলৈ তুমি দয়া আৰু নিয়মটি ৰক্ষা কৰোঁতা;
\v 15 তোমাৰ দাস মোৰ পিতৃ দায়ূদৰ আগত তুমি যি প্ৰতিজ্ঞা কৰিছিলা, তাক তুমি তেওঁলৈ পালন কৰিলা; এনে কি, তুমি নিজ মুখে কৈ আজিৰ দৰে নিজ হাতেৰে তাক সিদ্ধও কৰিলা।
\v 16 এই হেতুকে এতিয়া, হে ইস্ৰায়েলৰ ঈশ্বৰ যিহোৱা, তুমি মোৰ আগত যেনেকৈ চলিলা, তোমাৰ সন্তানবিলাকে কেৱল যদি সেইদৰে মোৰ ব্যৱস্থাতেই চলিবলৈ নিজ নিজ পথত সাৱধানে থাকে, তেনেহলে মোৰ দৃষ্টিত ইস্ৰায়েলৰ সিংহাসনৰ ওপৰত বহিবলৈ তোমাৰ সম্বন্ধীয়া মানুহৰ অভাৱ নহ’ব, এই বুলি তোমাৰ দাস মোৰ পিতৃ দায়ূদৰ আগত যি প্ৰতিজ্ঞা কৰিছিলা তাক তোমাৰ দাসলৈ পালন কৰা।
\v 17 এই হেতুকে এতিয়া, হে ইস্ৰায়েলৰ ঈশ্বৰ যিহোৱা মই বিনয় কৰোঁ, তোমাৰ দাস দায়ূদক তুমি যি বাক্য কৈছিলা, সেয়ে সাম্ফল হওঁক।
\p
\v 18 কিন্তু বাস্তৱিকে ঈশ্বৰে পৃথিৱীত মনুষ্যৰ লগত বাস কৰিবনে? চোৱা স্বৰ্গই আৰু স্বৰ্গৰো স্বৰ্গই তোমাক ধাৰণ কৰিব নোৱাৰে, তেন্তে মই নিৰ্ম্মান কৰা গৃহই জানো পাৰিব ?
\v 19 তথাপি, হে মোৰ ঈশ্বৰ যিহোৱা, এই গৃহৰ ফাললৈ, মোৰ নাম তাত ৰাখিম বুলি এই যি ঠাইৰ বিষয়ে তুমি কৈছিলা, এই ঠাইৰ ফাললৈ তোমাৰ চকু যেন দিনে ৰাতিয়ে মুকলি হৈ থাকিব,
\v 20 এই নিমিত্তে, তোমাৰ দাসে এই ঠাইৰ ফাললৈ মুখ কৰি কৰা প্ৰাৰ্থনা শুনিবলৈ, তুমি তোমাৰ দাসৰ প্ৰাৰ্থনা আৰু মিনতি গ্ৰহণ কৰি তোমাৰ দাসে তোমাৰ আগত কৰা কাতৰোক্তি আৰু প্ৰাৰ্থনালৈ কাণ দিয়া।
\v 21 আৰু যেতিয়া তোমাৰ দাস ও তোমাৰ প্ৰজা ইস্ৰায়েলে এই ঠাইৰ ফাললৈ মুখ কৰি প্ৰাৰ্থনা কৰিব, তেতিয়া তুমি তেওঁ বিলাকৰ মিনতিলৈ কাম দিবা এনে কি, তুমি তোমাৰ বাসস্থান স্বৰ্গৰ পৰা তাক শুনিবা, আৰু শুনি ক্ষমা কৰিবা।
\p
\v 22 কোনোৱে নিজৰ চুবুৰীয়াৰ অহিতে পাপ কৰিলে, যদি তাক শপত খাবলৈ দিয়া যায়, আৰু সি আহি এই গৃহত তোমাৰ যজ্ঞ-বেদিৰ আগত শপত খায়, তেন্তে তুমি স্বৰ্গৰ পৰা তাক শুনিবা;
\v 23 আৰু কাৰ্য্য কৰি, তোমাৰ দাসবিলাকৰ বিচাৰ নিষ্পত্তি কৰি দোষীক দণ্ড কৰি তাৰ কৰ্ম্মৰ ফল তাৰ মুৰত দিবা, আৰু নিৰ্দ্দোষীক নিৰ্দ্দোষী কৰি তাৰ ধাৰ্ম্মিকতাৰ ফল তাক দিবা।
\p
\v 24 তোমাৰ প্ৰজা ইস্ৰায়েলে তোমাৰ বিৰুদ্ধে পাপ কৰাৰ কাৰণে শত্ৰুৰ আগত ঘটাৰ পাছত যদি তোমালৈ ঘূৰি তোমাৰ নাম স্বীকাৰ কৰি এই গৃহত তোমাৰ আগত প্ৰাৰ্থনা আৰু মিনতি কৰে,
\v 25 তেন্তে তুমি স্বৰ্গৰ পৰা তাক শুনি তোমাৰ প্ৰজা ইস্ৰায়েলৰ পাপ ক্ষমা কৰিবা, আৰু তুমি তেওঁবিলাকক ও তেওঁবিলাকৰ পূৰ্ব্ব-পুৰুষবিলাকক দিয়া দেশলৈ তেওঁবিলাকক ওভটাই আনিবা।
\p
\v 26 তেওঁবিলাকে তোমাৰ অহিতে পাপ কৰাৰ কাৰণে, যেতিয়া আকাশ বন্ধ হোৱাত বৰষুণ নাইকিয়া হ’ব, তেতিয়া যদি তেওঁবিলাকে এই ঠাইৰ ফাললৈ মুখ কৰি প্ৰাৰ্থনা কৰে, আৰু তুমি তেওঁবিলাকক দুখ দিয়া সময়ত তোমাৰ নাম স্বীকাৰ কৰি নিজ নিজ পাপৰ পৰা ঘূৰে,
\v 27 তেন্তে তুমি স্বৰ্গত থাকি তাক শুনিবা, আৰু তোমাৰ দাসবিলাকৰ ও তোমাৰ প্ৰজা ইস্ৰায়েলৰ পাপ ক্ষমা কৰি তেওঁবিলাকে যাব লগীয়া সহজ পথৰ বিষয়ে তেওঁবিলাকক শিক্ষা দিবা, আৰু তুমি তোমাৰ লোকবিলাকক আধিপত্যৰ অৰ্থে দিয়া দেশত বৰষুণ বৰষাবা।
\p
\v 28 দেশৰ মাজত যদি আকাল কি মহামাৰী হয়, শস্য ককৰ্ত্তনীয়া কি ৰঙামুৰীয়া হয়, নাইবা ফৰিং কি পোক হয়, আৰু যদি তেওঁবিলাকৰ শস্যবোৰে তেওঁবিলাকৰ দেশৰ নগৰবোৰত তেওঁবিলাকক অৱৰোধ কৰে,
\v 29 তেন্তে যিকোনো আপদ বা ৰোগ হওক, যদি কোনো মানুহে বা তোমাৰ প্ৰজা ইস্ৰায়েলৰ মাজৰ কোনো লোকে নিজৰ পীড়া আৰু দুখ জানি এই গৃহৰ ফাললৈ নিজ হাত মেলে,
\v 30 তেন্তে তাৰ যি কোনো প্ৰাৰ্থনা কি মিনতি হওক, তুমি তোমাৰ বাসস্থান স্বৰ্গৰ পৰা তাক শুনিবা, ক্ষমা কৰিবা, আৰু প্ৰতিজন লোকৰ মন জানি, (কিয়নো তুমি, কেৱল তুমিহে মনুষ্য সন্তানবিলাকৰ মন জানা); তেওঁবিলাকৰ নিজ নিজ কৰ্ম্মৰ দৰে ফল দিবা;
\v 31 আমাৰ পূৰ্ব্ব-পুৰুষবিলাকক তুমি দিয়া দেশত তেওঁবিলাকে জীয়াই থকা সকলো দিনত তোমাক ভয় কৰি তোমাৰ পথত চলিবৰ নিমিত্তেই তাকে কৰিবা।
\p
\v 32 তদুপৰি তোমাৰ প্ৰজা ইস্ৰায়েল লোকৰ মাজৰ নোহোৱা পৰজাতীয় লোকে যেতিয়া তোমাৰ মহান নামৰ আৰু তোমাৰ বলৱান হাত ও মেলা বাহুৰ কথা শুনি দূৰ দেশৰ পৰা আহিব, আৰু আহি এই গৃহৰ ফাললৈ মুখ কৰি প্ৰাৰ্থনা কৰিব,
\v 33 তেতিয়া, তোমাৰ প্ৰজা ইস্ৰায়েলৰ দৰে তোমাক ভয় কৰিবৰ অৰ্থে, পৃথিৱীৰ সকলো জাতিয়ে যেন তোমাৰ নাম জানিব, আৰু মই সজা এই গৃহ যে তোমাৰ নামেৰে প্ৰখ্যাত, তাক যেন জানিব, এই নিমিত্তে তোমাৰ বাসস্থান স্বৰ্গৰ পৰা তাক শুনিবা, আৰু সেই বিদেশী লোকে তোমালৈ কৰা সকলো প্ৰাৰ্থনাৰ দৰে তালৈ কাৰ্য্য কৰিবা।
\p
\v 34 আৰু তুমি তোমাৰ প্ৰজাক যি কোনো বাটেদি পঠোৱা, সেই বাটেদি যদি তেওঁবিলাকে নিজৰ শত্ৰুবোৰে সৈতে যুদ্ধ কৰিবলৈ ওলায় যায়, আৰু তোমাৰ মনোনীত এই নগৰৰ ফাললৈ, আৰু তোমাৰ নামৰ নিমিত্তে মই সজা গৃহৰ ফাললৈ মুখ কৰি তোমাৰ আগত প্ৰাৰ্থনা কৰে,
\v 35 তেন্তে তুমি স্বৰ্গৰ পৰা তেওঁবিলাকৰ প্ৰাৰ্থনা আৰু মিনতি শুনি তেওঁবিলাকৰ বিচাৰ নিষ্পত্তি কৰিবা ।
\p
\v 36 আৰু তেওঁবিলাকে যদি তোমাৰ বিৰূদ্ধে পাপ কৰে, (কিয়নো পাপ নকৰা মানুহ কোনো নাই); আৰু তুমি তেওঁবিলাকলৈ ক্ৰুদ্ধ হৈ তেওঁবিলাকক শত্ৰুৰ হাতত শোধাই দিয়া, তাতে তেওঁবিলাকৰ শত্ৰূবোৰে তেওঁবিলাকক বন্দী কৰি,
\v 37 দূৰত বা ওচৰত থকা দেশলৈ লৈ যায়,তথাপি তেওঁবিলাকক বন্দী কৰি নিয়া দেশত যদি তেওঁবিলাকে মনত বিবেচনা কৰি ঘূৰি তেওঁবিলাকৰ বন্দী-অৱস্থাৰ দেশত থাকি তোমাৰ আগত প্ৰাৰ্থনা কৰি, আমি পাপ কৰিলোঁ,
\v 38 আমি অপথে গ’লো, আমি কু-কৰ্ম্ম কৰিলোঁ, এইবুলি তেওঁবিলাকক বন্দী কৰা নিয়া তেওঁবিলাকৰ বন্দী অৱস্থাৰ দেশত সকলো মনে সকলো চিত্তে তোমালৈ উভটি, তেওঁবিলাকৰ ওপৰ পিতৃবিলাকক তুমি দিয়া তেওঁবিলাকৰ দেশৰ ফাললৈ, তোমাৰ মনোনীত নগৰৰ ফাললৈ, আৰু তোমাৰ নামৰ নিমিত্তে এই নিৰ্ম্মান কৰা গৃহৰ ফাললৈ মুখ কৰি যদি প্ৰাৰ্থনা কৰে,
\v 39 তেন্তে তুমি তোমাৰ বাসস্থান স্বৰ্গৰ পৰা তেওঁবিলাকৰ প্ৰাৰ্থনা আৰু মিনতি শুনি, তেওঁবিলাকৰ বিচাৰ নিষ্পত্তি কৰিবা, আৰু তোমাৰ বিৰূদ্ধে পাপ কৰা তোমাৰ প্ৰজাবিলাকক ক্ষমা কৰিবা।
\p
\v 40 এতিয়া হে মোৰ ঈশ্বৰ, মই বিনয় কৰোঁ, এই ঠাইত কৰা প্ৰাৰ্থনালৈ তোমাৰ চকু মেলা আৰু কাণো পতা হওক।
\v 41 হে ঈশ্বৰ যিহোৱা এচিয়া তুমি আৰু তোমাৰ শক্তিৰ চন্দুক নিজ বিশ্ৰামৰ ঠাইলৈ উঠি যোৱা; হে ঈশ্বৰ যিহোৱা, তোমাৰ পুৰোহিতবিলাকে পৰিত্ৰাণ-বস্ত্ৰ পিন্ধক, আৰু তোমা সাধুবিলাকে মঙ্গলত আনন্দ কৰক।
\v 42 হে ঈশ্বৰ যিহোৱা, তুমি তোমাৰ অভিষিক্ত জনক বিমুখ নকৰাবা, তোমাৰ দাস দায়ূদলৈ কৰা নানা দয়ালৈ সোঁৱৰণ কৰা ।
\c 7
\p
\v 1 চলোমনে প্ৰাৰ্থনা কৰি এঁটালত, আকাশৰ পৰা অগ্নি নামি আহি, হোম-বলি আৰু আন বলি গ্ৰাস কৰিলে; আৰু যিহোৱাৰ প্ৰতাপেৰে গৃহ পৰিপূৰ্ণ হ’ল।
\v 2 তাতে পুৰোহিতবিলাকে যিহোৱাৰ গৃহত সোমাব নোৱাৰিলে; কিয়নো যিহোৱাৰ প্ৰতাপেৰে যিহোৱাৰ গৃহ পৰিপূৰ্ণ আছিল।
\v 3 আৰু অগ্নি নামি অহা, আৰু গৃহৰ ওপৰত যিহোৱাৰ প্ৰতাপ থকা সময়ত ইস্ৰায়েলৰ সন্তানবিলাকে চাই আছিল; পাছে তেওঁবিলাকে মূৰ দোঁৱাই, শিলেৰে বন্ধা মাটিত মুখ লগাই প্ৰণিপাত কৰিলে; আৰ; “কিয়নো তেওঁ মঙ্গলময়; কিয়নো তেওঁৰ দয়া চিৰকাললৈকে থাকে,” এইবুলি যিহোৱাৰ ধন্যবাদ কৰিলে।
\p
\v 4 তাৰ পাছত ৰজা আৰু আটাই প্ৰজাবিলাকে যিহোৱাৰ আগত বলিদান কৰিলে।
\v 5 চলোমন ৰজাই বাইশ হাজাৰ গৰু, আৰু এক লাখ বিশ হাজাৰ মেৰ ও ছাগ উৎসৰ্গ কৰিলে। এই দৰে ৰজা আৰু সকলোৱে ঈশ্বৰৰ গৃহ প্ৰতিষ্ঠা কৰিলে।
\v 6 পুৰোহিতবিলাকে নিজ নিজ থাকিব লগা ঠাইত থিয় হৈ আছিল, আৰু “কিয়নো যিহোৱাৰ দয়া চিৰকাললৈকে থাকে”,এই বুলি যিহোৱাৰ ধন্যবাদ কৰিবলৈ দায়ূদ ৰজাই যিহোৱাৰ গীত গাবৰ নিমিত্তে যি বাদ্য-যন্ত্ৰ নিৰ্ম্মান কৰিছিল, সেই বাদ্যযন্ত্ৰ লেবীয়াবিলাকেও হাতত লৈ থিয় হৈ বজাই বজাই দায়ূদৰ ৰচিত গীত গাইছিল; আৰু তেওঁবিলাকৰ আগত পুৰোহিত বিলাকে তূৰী বজাইছিল; আৰু গোটেই ইস্ৰায়েল থিয় হৈ আছিল।
\v 7 চলোমনে যিহোৱাৰ গৃহৰ সম্মুখত থকা চোতালৰ মাজ ভাগ পবিত্ৰ কৰিছিল; কিয়নো সেই ঠাইতেই তেওঁ হোম-বলি আৰু মঙ্গলাৰ্থক বলিৰ তেল উৎসৰ্গ কৰিছিল, কাৰণ চলোমনে সজা পিতলৰ যজ্ঞ-বেদিয়ে হোমবলি, ভক্ষ্য নৈবেদ্য, আৰু মঙ্গলাৰ্থক বলিৰ তেল ধৰিব নোৱাৰিলে।
\p
\v 8 এইদৰে সেই সময়ত চলোমন আৰু তেওঁৰ লগত গোটেই ইস্ৰায়েলে হমাতৰ প্ৰবেশ স্থানৰ পৰা মিচৰ জুৰিলৈকে, অতি মহাসমাজ হৈ সাত দিন উৎসৱ কৰিলে।
\v 9 পাছত অষ্টম দিনা তেওঁবিলাকে ধৰ্ম্মসভা কৰিলে; কিয়নো তেওঁবিলাকে সাত দিন যজ্ঞ-বেদি প্ৰতিষ্ঠা কৰিছিল, আৰু সাত দিন উৎসৱ কৰিছিল।
\v 10 চলোমনে সপ্তম মাহৰ তেইশ দিনৰ দিনা নিজ নিজ তম্বুলৈ লোকবিলাকক বিদায় দিলে, যিহোৱাই দায়ূদ, চলোমন,আৰু তেওঁৰ প্ৰজা ইস্ৰায়েললৈ কৰা মঙ্গলৰ কাৰণে তেওঁবিলাক আনন্দিত আৰু সন্তোষ্টমনেৰে গুচি গ’ল।
\s ঈশ্বৰে চলোমনৰ প্ৰাৰ্থনাৰ উত্তৰ দিয়া। নগৰ আদি নিৰ্ম্মান কৰা।
\p
\v 11 এইদৰে চলোমনে যিহোৱাৰ গৃহ আৰু ৰাজগৃহ সাজি এঁটালে; আৰু যিহোৱাৰ গৃহত ও নিজৰ গৃহত যি যি কৰ্ম্ম কৰিবলৈ চলোমনে স্থিৰ কৰিছিল, তেওঁ সেই সকলোকেই সিদ্ধ কৰিলে।
\v 12 পাছে যিহোৱাই ৰাতি চলোমনক দৰ্শন দি ক’লে, মই তোমাৰ প্ৰাৰ্থনা শুনিলোঁ, আৰু মোৰ যজ্ঞগৃহ বুলি এই ঠাই মনোনীত কৰিলোঁ।
\v 13 মই যদি আকাশ এনেকৈ বন্ধ কৰোঁ, যে, বৰষুণ নহ’ব বা দেশ গ্ৰাস কৰিবলৈ কাকতি ফৰিঙক আজ্ঞা কৰোঁ, বা নিজ প্ৰজাবিলাকৰ মাজলৈ মহামাৰী পঠাওঁ,
\v 14 তেন্তে মোৰ নামেৰে প্ৰখ্যাত হোৱা মোৰ প্ৰজাবিলাকে যদি নিজকে নম্ৰ কৰি প্ৰাৰ্থনা কৰে, আৰু মোৰ সাক্ষাত কৰিবলৈ বিচাৰে, আৰু নিজ নিজ কু-পথৰ পৰা ঘূৰে তেন্তে মই স্বৰ্গৰ পৰা শুনি তেওঁ বিলাকৰ পাপবোৰ ক্ষমা কৰিম, আৰু তেওঁবিলাকৰ দেশ আৰোগ্য কৰিম।
\v 15 আজিৰ পৰা এই ঠাইত কৰা প্ৰাৰ্থনালৈ মোৰ চকু মেলা আৰু মোৰ কাণ পতা হ’ব।
\v 16 কিয়নো মোৰ নাম চিৰকাললৈকে থাকিবৰ নিমিত্তে মই এই গৃহ মনোনীত কৰি পবিত্ৰ কৰিলোঁ; আৰু সদায় এই ঠাইলৈ মোৰ চকু আৰু ইয়াত মোৰ মন থাকিব।
\v 17 আৰু তুমিও যদি তোমাৰ পিতৃ দায়ূদৰ দৰে মোৰ সাক্ষাতে চলি, মই তোমাক দিয়া সকলো আজ্ঞা অনুসাৰে কাৰ্য্য কৰা, আৰু মোৰ বিধি ও শাসন প্ৰণালীবোৰ পালন কৰা,
\v 18 তেন্তে ইস্ৰায়েলৰ ওপৰত শাসন কৰিবলৈ তোমাৰ সম্বন্ধীয়া মানুহৰ অভাব নহ’ব, এই যি কথা কৈ মই তোমাৰ পিতৃ দায়ূদে সৈতে নিয়ম স্থাপন কৰিলোঁ, তাৰ দৰে মই তোমাৰ ৰাজ সিংহাসন স্থিৰ কৰিম।
\p
\v 19 কিন্তু যদি তোমালোকে মোৰ পৰা বিমুখ হৈ, মই তোমালোকৰ আগত স্থাপন কৰা মোৰ বিধি আৰু আজ্ঞাবোৰ ত্যাগ কৰা, আৰু চলি গৈ ইতৰ দেবতাবোৰক সেৱা পূজা কৰা, আৰু সেইবোৰৰ আগত প্ৰণিপাত কৰা,
\v 20 তেন্তে, মই তেওঁবিলাকক দিয়া দেশৰ পৰা তেওঁবিলাকক উঘালি পেলাম, আৰু নিজ নামৰ নিমিত্তে মই পবিত্ৰ কৰা এই গৃহকো মোৰ দৃষ্টিৰ পৰা দূৰ কৰিম, আৰু সকলো জাতিৰ মাজত তাক দৃষ্টান্ত আৰু বিদ্ৰোপৰ বিষয় কৰিম।
\v 21 আৰু এই যি গৃহ ইমান ওখ হৈছে, ইয়াৰ ওচৰেদি যোৱা প্ৰতিজনে আঁচৰিত মানি সুধিব, এই দেশলৈ আৰু এই গৃহলৈ যিহোৱাই কিয় এইদৰে কাৰ্য্য কৰিলে?
\v 22 তাতে তেওঁবিলাকে ক’ব, ইহঁতৰ পূৰ্ব্বপুৰুষবিলাকক মিচৰ দেশৰ পৰা বাহিৰ কৰি অনা নিজৰ পূৰ্ব্বপুৰুষ বিলাকৰ ঈশ্বৰ যিহোৱাক ইহঁতে ত্যাগ কৰিলে, আৰু ইতৰ দেবতাবোৰত আসক্ত হৈ সেইবোৰৰ আগত প্ৰণিপাত কৰিলে, আৰু, সেইবোৰক সেৱাপূজা কৰিলে; এই নিমিত্তে তেওঁ ইহঁতৰ ওপৰত এই আটাই অমঙ্গল ঘটালে।
\c 8
\p
\v 1 চলোমনে যিহোৱাৰ গৃহ আৰু নিজৰ গৃহ সাজিবলৈ বিশ বছৰ লাগিল;
\v 2 হূৰমে চলোমনক যি যি নগৰ ওভটাই দিছিল, সেই বিশ বছৰৰ মুৰত সেবোৰ চলোমনে পুনৰায় সজাই সেইবোৰত ইস্ৰায়েলৰ সন্তানবোৰক বাস কৰালে।
\p
\v 3 পাছে চলোমনে হমাৎ-চোবালৈগৈ তাক পৰাজয় কৰিলে।
\v 4 আৰু অৰণ্যত থকা তদ্মোৰ নগৰ, আৰু হমাতত যি যি ভঁৰাল-নগৰ নিৰ্ম্মান কৰিছিল, সেইবোৰ তেওঁ সেই সময়ত নিৰ্ম্মান কৰিলে।
\v 5 আৰু তেওঁ ওপৰ বৈৎহোৰোণ আৰু তল বৈৎহোৰোণ পুনৰায় নিৰ্ম্মান কৰিলে; এইদুখন নগৰ গড়, দুৱাৰ, আৰু ডাং থকা দৃঢ় নগৰ।
\v 6 আৰু বালৎ, ভঁড়াল-নগৰবোৰ, আৰু ৰথৰ ও অশ্বাৰোহীবিলাকৰ নগৰবোৰ আদি যিৰূচালেমত, ও লিবানোনত, আৰু নিজে শাসন কৰা দেশৰ সকলো ফালে যি যি নিৰ্ম্মান কৰিবলৈ চলোমনৰ ইচ্ছা আছিল, সেই সকলোকে তেওঁ নিৰ্ম্মান কৰিলে।
\p
\v 7 ইস্ৰায়েলৰ সন্তানবিলাকৰ মাজৰ নোহোৱা অৱশিষ্ট থকা হিত্তীয়া, ইমোৰীয়া, পৰিজ্জীয়া, হিব্বীয়া, আৰু যিবুচীয়া লোকবিলাকৰ,
\v 8 যি সন্তানবোৰ দেশত অৱশিষ্ট থাকিল, যিবোৰক ইস্ৰায়েলৰ সন্তানবিলাকে উচ্ছন্ন নকৰিলে, সিহঁতৰ মাজৰ পৰাই বন্দী কামৰ নিমিত্তে চলোমনে মানুহ গোটালে; সিহঁতে আজিলৈকে তাকেই কৰি আছে।
\v 9 কিন্তু চলোমনে তেওঁৰ কাৰ্য্যৰ নিমিত্তে ইস্ৰায়েলৰ সন্তানবিলাকৰ মাজৰ কাকো বন্দী-কামত নলগালে; কিন্তু তেওঁবিলাক ৰণুৱা, সেনাপতি আৰু সাৰথি ও অশ্বাৰোহীৰ অধ্যক্ষ হ’ল।
\v 10 তেওঁবিলাকৰ মাজৰ দুশ পঞ্চাশ জনলোক চলোমন ৰজাৰ কাৰ্য্যত নিযুক্ত কৰা প্ৰধান বিষয়া আছিল; তেওঁবিলাকে লোকবিলাকৰ কাম চাইছিল।
\p
\v 11 পাছে চলোমনে ফৰৌমৰ জীয়েকৰ নিমিত্তে সজা গৃহলৈ, দায়ূদৰ নগৰৰ পৰা তেওঁক অনালে; কিয়নো তেওঁ কৈছিল, মোৰ ভাৰ্য্যা ইস্ৰায়েলৰ দায়ূদ ৰজাৰ গৃহত বাস নকৰিব; কাৰণ যি যি ঠাইলৈ যিহোৱাৰ চন্দুক আহে, সেই ঠাইবোৰ পবিত্ৰ।
\p
\v 12 তাৰ পাছত চলোমনে প্ৰতিদিনৰ বিধি অনুসাৰে,
\v 13 বাৰাণ্ডাৰ আগত নিজে নিৰ্ম্মান কৰা যিহোৱাৰ যজ্ঞ-বেদিৰ ওপৰত যিহোৱাৰ উদ্দেশ্যে হোম-বলি উৎসৰ্গ কৰিবলৈ ধৰিলে; তেওঁ মোচিৰ আজ্ঞামতে বিশ্ৰামবাৰত, ন-জোনত, আৰু নিৰূপিত পৰ্ব্বত, অৰ্থাৎ খমিৰ নিদিয়া পিঠাৰ পৰ্ব্বত,সাত সপ্তাহৰ পৰ্ব্বত,আৰু পঁজা-পৰ্ব্বত, বছৰৰ ভিতৰত এই তিনিবাৰ বলি উৎসৰ্গ কৰে।
\p
\v 14 আৰু তেওঁ তেওঁৰ পিতৃ দায়দে নিৰূপণ কৰাৰ দৰে পুৰোহিতবিলাকক তেওঁবিলাকৰ পালক্ৰমে সেৱকীয়া কাৰ্য্যত, আৰু প্ৰতিদিনৰ বিধি অনুসাৰে প্ৰশংসা কৰিবলৈ আৰু পুৰোহিত বিলাকৰ আগত পৰিচৰ্য্যা কৰিবলৈ লেবীয়াবিলাকক নিজ নিজ কৰিব লগীয়া কাৰ্য্যত লগালে; আৰু পাল অনুসাৰে প্ৰত্যেক দুৱাৰত দুৱৰী নিযুক্ত কৰিলে। কিয়নো ঈশ্বৰৰ লোক দায়ূদে সেই দৰে আজ্ঞা কৰিছিল।
\v 15 আৰু ৰজাই পুৰোহিত ও লেবীয়া বিলাকক ভঁড়াল আদিৰ বিষয়ে দিয়া কোনো আজ্ঞা তেওঁবিলাকে অন্যথা নকৰিলে।
\p
\v 16 এই দৰে যিহোৱাৰ গৃহৰ ভিত্তিমূল স্থাপন কৰা দিনৰ পৰা তাক নিৰ্ম্মান কৰি শেষ কৰালৈকে চলোমনৰ সকলো কাৰ্য্য নিয়মিতৰূপে চলিল। এইদৰে যিহোৱাৰ গৃহ সম্পূৰ্ণকৈ সমাপ্ত কৰা হ’ল।
\v 17 সেই কালত চলোমন ইদোম দেশৰ সাগৰৰ তীৰত থকা ইচিয়োন গেবৰলৈ আৰু এলতলৈ গ’ল।
\v 18 আৰু হোৰমে নিজৰ দাসবিলাকৰ দ্বাৰাই তেওঁৰ গুৰিলৈ জাহাজ আৰু সামুদ্ৰিক কাৰ্য্যত নিপুণ দাসবিলাকক পঠালে; আৰু সিহঁতে চলোমনৰ দাসবিলাকৰ লগত ওফীৰলৈ গৈ, তাৰ পৰা চাৰিশ পঞ্চাশ কিক্কৰ সোণ লৈ চলোমন ৰজাৰ ওচৰলৈ আহিল।
\c 9
\s চলোমনৰ ওচৰলৈ চিবাৰ ৰাণী অহা। চলোমনৰ ধন আৰু ঐশ্বৰ্য্য। চলোমনৰ মৃত্যু।
\p
\v 1 পাছে চিবাৰ দেশৰ ৰাণীয়ে চলোমনৰ যশস্যাৰ কথা শুনি, যিৰূচালেমত নিগুঢ় বাক্যৰ দ্বাৰাই তেওঁক পৰীক্ষা কৰিবলৈ, সুগন্ধি, দ্ৰব্য, অধিক সোণ, আৰু বহুমূল্য বাখৰ বোজাই দিয়া অনেক উট, আৰু অতিশয় অধিক লোকে সৈতে আহিল; আৰু চলোমনৰ ওচৰলৈ আহি, তেওঁৰ মনত যি যি আছিল, সকলোকে তেওঁক ক’লে।
\v 2 তাতে চলোমনে তেওঁৰ সকলো প্ৰশ্নৰ উত্তৰ দিলে; চলোমনে বুজিব নোৱাৰা একোৱেই নাছিল, তেওঁ ৰাণীক সকলোকে ক’লে।
\v 3 এইদৰে চিবাৰ ৰাণীয়ে চলোমনৰ জ্ঞান, তেওঁ নিৰ্ম্মান কৰা গৃহ,
\v 4 তেওঁৰ মেজৰ আহাৰীয় দ্ৰব্য, মন্ত্ৰীসকল বহা, পৰিচাৰকবিলাক থিয় হোৱা আৰু তেওঁবিলাকৰ সাজ, তেওঁৰ পান-পাত্ৰ ধৰাবিলাক আৰু তেওঁবিলাকৰ সাজ, আৰু যিহোৱাৰ গৃহলৈ তেওঁ উঠা খটখটী, এই সকলোকে দেখি, তেওঁ বিচূৰ্ত্তি খালে।
\v 5 পাছে তেওঁ ৰজাক ক’লে, মই নিজ দেশত আপোনাৰ বাক্য আৰু জ্ঞানৰ বিষয়ে যি কথা শুনিছিলোঁ, সেয়ে সঁচা আছিল।
\v 6 কিন্তু মই আহি যেতিয়ালৈকে নিজ চকুৰে নেদেখিলোঁ, তেতিয়ালৈকে মই সেই কথাত প্ৰত্যয় নকৰিলোঁ; আৰু চোৱা, আপোনাৰ জ্ঞানৰ মহত্ত্বৰ আধাও মোক কোৱা নাছিল; মই যি কথা শুনিছিলোঁ, তাতকৈ আপোনাৰ গুণ আধিক আছে।
\v 7 আপোনাৰ এই যি লোকবিলাকে, আপোনাৰ এই যি দাসবিলাকে আপোনাৰ আগত সদায় থিয় হৈ আপোনাৰ জ্ঞানৰ কথা শুনে, ইবিলাক ধন্য।
\v 8 যি জনাই আপোনাৰ ঈশ্বৰ যিহোৱাৰ অৰ্থে ৰজা কৰিবলৈ, তেওঁৰ সিংহাসনত আপোনাক বহুৱাবলৈ আপোনাত সন্তোষ পালে, আপোনাৰ সেই ঈশ্বৰ যিহোৱা ধন্য; ইস্ৰায়েলক চিৰকাললৈকে স্থাপন কৰিবলৈ আপোনাৰ ঈশ্বৰে তেওঁবিলাকক প্ৰেম কৰিলে, এই দেখি তেওঁ বিচাৰ আৰু ধৰ্ম্ম প্ৰচলিত কৰিবলৈ, আপোনাক তেওঁবিলাকৰ ওপৰত ৰাজপদত নিযুক্ত কৰিলে।
\p
\v 9 পাছে তেওঁ ৰজাক এশ বিশ কিক্কৰ সোণ, অতি অধিক সুগন্ধি দ্ৰব্য, আৰু বহুমূল্য বাখৰ দিলে। চিবাৰ ৰাণীয়ে চলোমন ৰজাক দিয়া সুগন্ধি দ্ৰব্যৰ নিচিনা আৰু সুগন্ধি দ্ৰব্য নাছিল।
\v 10 হূৰম আৰু চলোমনৰ যি দাসবিলাকে ওফীৰৰ পৰা সোণ আনে, সিবিলাকে অল্গোম কাঠ আৰু বহুমূল্য বাখৰো আনে।
\v 11 ৰজাই সেই অল্গোম কাঠেৰে যিহোৱাৰ গৃহ আৰু ৰাজগৃহৰ নিমিত্তে চিৰি আৰু গায়ক বিলাকৰ নিমিত্তে বীণা আৰু নেবল সজালে; তেনেকুৱা কাঠ আগেয়ে যিহূদা দেশত কোনেও কেতিয়াও দেখা নাছিল।
\v 12 পাছে চিবাৰ ৰাণীয়ে ৰজালৈ অনা বস্তুৰ সলনি ৰজাই যি বস্তু দিলে, তাৰ বাহিৰে চিবাৰ ৰাণীয়ে খোজাৰ দৰে, তেওঁৰ সকলো মনৰ বাঞ্ছা তেওঁ পূৰ কৰিলে। পাছে ৰাণী আৰু তেওঁৰ দাসবিলাক নিজ দেশলৈ উলটি গ’ল।
\p
\v 13 বেপাৰী আৰু বণিকবিলাকে অনা সোণৰ বাহিৰে, এবছৰৰ ভিতৰত ছশ ছয়ষ্টি কিক্কৰ সোণ চলোনমলৈ আহিল;
\v 14 আৰু আৰবৰ সকলো ৰজা আৰু দেশাধ্যক্ষবিলাকেও চলোমন ৰজালৈ সোণ আৰু ৰূপ আনিলে।
\v 15 আৰু চলোমন ৰজাই সোণ পিটাই দুশ ঢাল কৰিলে, সোণ পিটাই কৰা প্ৰত্যেক ঢালত ছশ চেকল সোণ খৰচ হৈছিল;
\v 16 আৰু সোণ পিটাই তিনিশ বাৰূ যুগুত কৰিলে, তাৰ প্ৰত্যেক বৰূত তিনিশ চেকল সোণ খৰচ হৈছিল। পাছে ৰজাই সেইবোৰ লিবানোনৰ কাঠনিৰ গৃহত ৰাখিলে।
\v 17 ইয়াৰ বাহিৰে ৰজাই হাতী-দাঁতৰ এখন ডাঙৰ সিংহাসন সজাই তাৰ ওপৰত শুদ্ধ সোণৰ পতা মাৰিলে।
\v 18 সেই সিংহাসনৰ ছখপীয়া খটখটি আছিল, আৰু সিংহাসনত লগোৱা সোণৰ এখন ভৰা-পীৰা আছিল, আৰু বহা ঠাইৰ দুয়োফালে এটা এটা হাত আছিল, আৰু সেই হাতৰ ওচৰত দুটা সিংহ মুৰ্ত্তি থিয় হৈ আছিল।
\v 19 আৰু সেই ছয় খাপৰ ওপৰত দুই মুৰে বাৰটা সিংহৰ মুৰ্ত্তি থিয় হৈ আছিল। এনেকুৱা সিংহাসন আৰু কোনো ৰাজ্যত সজা নাছিল।
\v 20 চলোমন ৰজাৰ সকলো পান-পাত্ৰ সোণৰ আছিল, আৰু লিবামোনৰ কাঠনিৰ গৃহৰ সকলো পাত্ৰ শুদ্ধ সোণৰ আছিল; চলোমনৰ ৰাজত্বৰ কালত ৰূপ একোৰো মাজত গণ্য নাছিল।
\v 21 কিয়নো হূৰমৰ দাসবিলাকে সৈতে তৰ্চীচলৈ যোৱা ৰজাৰ কেইখন মান জাহাজ আছিল; সেই তৰ্চীচৰ জাহাজবোৰে সোণ, ৰূপ, হাতী-দাঁত, বান্দৰ, আৰু ম’ৰা চৰাই লৈ, প্ৰত্যেক তিনি বছৰৰ মুৰত এবাৰ এবাৰ আহে।
\p
\v 22 এইদৰে ঐশ্বৰ্য্য আৰু জ্ঞানত চলোমন ৰজা পৃথিৱীত থকা সকলো ৰজাতকৈ প্ৰধান হ’ল।
\v 23 ঈশ্বৰে চলোমনৰ মনত যি জ্ঞান দিছিল, তেওঁৰ সেই জ্ঞানৰ কথা শুনিবলৈ পৃথিৱীৰ সকলো ৰজাই তেওঁৰ লগত সাক্ষাৎ কৰিবলৈ চেষ্টা কৰিছিল।
\v 24 আৰু প্ৰতিজনে নিজ নিজ উপহাৰ, অৰ্থাৎ ৰূপৰ, আৰু সোণৰ পাত্ৰ, বস্ত্ৰ, অস্ত্ৰ, সুগন্ধি দ্ৰব্য, ঘোঁৰা আৰু খচ্চৰ আনে, এইদৰে প্ৰতি বছৰে আনে।
\v 25 ঘোঁৰা আৰু ৰথৰ নিমিত্তে চলোমনৰ চাৰিহাজাৰ ঘোঁৰাশাল আছিল, আৰু তেওঁৰ বাৰ হাজাৰ অশ্বাৰোহী আছিল; তেওঁ সিহঁতক নানা ৰথ-নগৰত আৰু ৰজাৰ লগত যিৰূচালেমতো ৰাখিলে।
\v 26 আৰু ফৰাৎ নদীৰে পৰা পলেষ্টীয়াবিলাকৰ দেশলৈ আৰু মিচৰৰ সীমালৈকে সকলো ৰজাবিলাকৰ ওপৰত তেওঁ শাসন কৰিছিল।
\v 27 আৰু ৰজাই যিৰূচালেমত ৰূপক শিলৰ নিচিনা আৰু এৰচ কাঠক নিম্ন ভূমিত থকা ডিমৰু গছৰ নিচিনা অধিক কৰিলে।
\v 28 আৰু মিচৰৰ পৰা আৰু আন সকলো দেশৰ পৰা চলোমনৰ নিমিত্তে ঘোঁৰা অনা হয়।
\p
\v 29 চলোমনৰ অৱশিষ্ট কাৰ্য্যৰ আদ্যোপান্ত বিৱৰণ নাথন ভাববাদীৰ পুস্তকখনত, চীলোনীয়া অহিয়াৰ ভাববাণীত, আৰু নবাতৰ পুত্ৰ যাৰবিয়াম-বিষয়ক ইদ্দো দৰ্শক-পুস্তকখনত জানো লিখা নাই ?
\v 30 চলোমনে যিৰূচালেমত গোটেই ইস্ৰায়েলৰ ওপৰত চল্লিশ বছৰ ৰাজত্ব কৰিলে।
\v 31 পাছে চলোমন তেওঁৰ ওপৰ পিতৃ-বিলাকৰ লগত নিদ্ৰিত হ’লত, তেওঁৰ পিতৃ দায়ূদৰ নগৰত তেওঁক মৈদাম দিয়া হ’ল; আৰু তেওঁৰ পুত্ৰ ৰহবিয়াম তেওঁৰ পদত ৰজা হ’ল।
\c 10
\s দহ ফৈদৰ বিদ্ৰোহ। ৰহবিয়ামৰ ৰাজত্ব।
\p
\v 1 পাছে ৰহবিয়াম চিখিমলৈ গ’ল; কিয়নো তেওঁক ৰজা পাতিবৰ নিমিত্তে গোটেই ইস্ৰায়েল চিখিমলৈ গৈছিল।
\v 2 এনেতে নবাটৰ পুত্ৰ যাৰবিয়ামে সেই বাৰ্ত্তা পাই, (কিয়নো তেওঁ মিচৰত আছিল, চলোমন ৰজাৰ ভয়ত তেওঁ মিচৰলৈ পলাই গৈছিল); মিচৰৰ পৰা উলটি আহিল;
\v 3 কিয়নো লোকবিলাকে মানুহ পঠাই তেওঁক মতাই আনিছিল; পাছে যাৰবিয়াম আৰু গোটেই ইস্ৰায়েলে আহি ৰহবিয়ামক এই কথা ক’লে,
\v 4 আপোনাৰ পিতৃয়ে আমাৰ ওপৰত অসহনীয় যুৱলি দি গ’ল; এই হেতুকে আপোনাৰ পিতৃয়ে আমাক যি অসহনীয় দাস্যকৰ্ম্মত লগাই দি, আৰু গধুৰ যুৱলি দি গ’ল, আপুনি তাৰ কিছু লঘূ কৰক; তেতিয়া আমি আপোনাৰ দাস হৈ থাকিম ।
\v 5 তাতে তেওঁ তেওঁবিলাকক ক’লে, তিন জিনৰ পাছত তোমালোকে আকৌ মোৰ ওচৰলৈ আহিবা। তেতিয়া লোকবিলাক গুচি গ’ল।
\p
\v 6 পাছে ৰহবিয়াম ৰজাই তেওঁৰ পিতৃ চলোমন জীয়াই থকা সময়ত যি বৃদ্ধবিলাক তেওঁৰ আগত থিয় হৈ থাকিছিল তেওঁবিলাকৰ লগত মন্ত্ৰণা কৰি সুধিলে মই সেইলোকবিলাকক উত্তৰ দিবলৈ তোমালোকে কি পৰামৰ্শ দিয়া?
\v 7 তাতে তেওঁবিলাকে তেওঁক ক’লে, আপুনি যদি সেই লোকবিলাকলৈ মৰমীয়াল হৈ সিবিলাকক সন্তোষ্ট কৰে, আৰু সিবিলাকক ভাল কথা কয়, তেন্তে সিবিলাকক চিৰকালৈকে আপোনাৰ দাস হৈ থাকিব।
\v 8 কিন্তু তেওঁক বৃদ্ধবিলাকে দিয়া পৰামৰ্শ তেওঁ ত্যাগ কৰি, নিজৰ আগত থিয় হৈ থাকোঁতা তেওঁৰে একে সমানে উত্তৰ দীঘল-হোৱা ডেকাবিলাকে সৈতে মন্ত্ৰণা কৰিলে।
\v 9 তেওঁ তেওঁবিলাকক সুধিলে? আপোনাৰ পিতৃয়ে আমাৰ ওপৰত যি যুৱলি দি গ’ল? তাৰ কিছু লঘূ কৰক বুলি মোৰ আগত কোৱা সেইলোকবিলাকক আমি উত্তৰ দিবৰ নিমিত্তে তোমালোকে কি পৰামৰ্শ দিয়া?
\v 10 তাতে তেওঁৰ একে সমানে ডাঙৰ দীঘল হোৱা সেই ডেকাবিলাকে তেওঁক ক’লে, আপোনাৰ পিতৃয়ে আমাৰ ওপৰত গধুৰ যুৱলি দি গ’ল কিন্তু আপুনি তাৰ কিছু লঘূ কৰক বুলি আপোনাৰ আগত কোৱা লোকবিলাকক সেই কথা ক’ব, মোৰ কেঞা আঙুলি মোৰ পিতৃৰ ককালতকৈয়ো ডাঙৰ।
\v 11 এই হেতুকে শুনা, মোৰ পিতৃয়ে তোমালোকৰ ওপৰত গধূৰ যুৱলি ভাৰ দি গ’ল, কিন্তু মই তাক আৰু গধূৰ কৰিম, মোৰ পিতৃয়ে তোমালোকক চাবুকেৰে শাস্তি দিছিল, কিন্তু মই হ’লে তোমালোকক কেকুৰা বিছাৰে দিম, এই বুলি সিবিলাকক ক’ব।
\p
\v 12 পাছে তৃতীয়দিনা মোৰ ওচৰলৈ আকৌ আহিবা, ৰজাই কোৱা এই কথাৰ দৰেই যাৰবিয়াম আদি সকলো লোক তৃতীয় দিনা ৰহবিয়ামৰ ওচৰলৈ আহিল।
\v 13 তাতে ৰজাই তেওঁবিলাকক টান টান কথাৰে উত্তৰ দিলে; আৰু ৰহবিয়াম ৰজাই বৃদ্ধবিলাকৰ পৰামৰ্শ ত্যাগ কৰি,
\v 14 সেই ডেকাবিলাকৰ পৰামৰ্শ অনুসাৰে তেঁবিলাকক এই কথা, মোৰ পিতৃয়ে তোমালোকক গধুৰ যুৱলি দি গ’ল, কিন্তু মই তোমালোকৰ যুৱলি আৰু গধুৰ কৰিম, মোৰ পিতৃয়ে তোমালোকক চাবুকেৰে শাস্তি দিছিল কিন্তু মই হ’লে তোমালোকক কেঁকুৰা-বিচাৰে দিম।
\v 15 এইদৰে ৰজাই তেওঁবিলাকৰ কাণলৈ কাণ নিদিলে, কিয়নো চীলোনীয়া অহিয়াৰ মুখে নবাটৰ পুত্ৰ যাৰবিয়ামক যিহোৱাই কোৱা নিজ বাক্য সিদ্ধ কৰিবৰ অৰ্থে ঈশ্বৰৰ পৰা এই ঘটনা হ’ল।
\p
\v 16 যেতিয়া গোটেই ইস্ৰায়েলক ৰজাক তেওঁবিলাকৰ কথালৈ কাণ নিদিয়া দেখিলে, তেতিয়া তেওঁবিলাকে ৰজাক উত্তৰ দি ক’লে, দায়ূদত আমাৰ কি ভাগ আছে? যিচয়ৰ পুত্ৰত আমাৰ কোনো অধিকাৰ নাই; হে ইস্ৰায়েল, প্ৰতিজনে নিজ নিজ তম্বুলৈ গুচি যোৱা; হে দায়ূদ, এতিয়া তুমি নিজ বংশলৈ চোৱা। তাতে গোটেই ইস্ৰায়েল নিজ নিজ তম্বুলৈ গুচি গ’ল।
\v 17 কিন্তু যিহূদাৰ নগৰবোৰত বাস কৰা ইস্ৰায়েলৰ সন্তানবিলাকৰ ওপৰত হ’লে ৰহবিয়াম ৰজা হৈ থাকিল।
\v 18 পাছে ৰহবিয়াম ৰজাই বন্দী-কাম কৰাবোৰৰ অধ্যক্ষ হদোৰামক পঠালত, ইস্ৰায়েলৰ সন্তানবিলাকে তেওঁলৈ এনেকৈ শিল দলিয়ালে, যে, তেওঁ তাতে মৰিল; আৰু ৰহবিয়াম ৰজাই যিৰূচালেমলৈ পলাই যাবৰ নিমিত্তে বেগাবেগীকৈ নিজৰ ৰথত উঠিল।
\v 19 এইদৰে ইস্ৰায়েলে দায়ূদৰ বংশৰ বিৰূদ্ধে বিদ্ৰোহ আচৰণ কৰিলে, আজিলৈকে সেই ভাবেই আছে।
\c 11
\p
\v 1 ৰহবিয়াম যেতিয়া যিৰূচালেমলৈ আহিল, তেতিয়া, ৰহবিয়ামৰ অধীনলৈ ৰাজ্য পুনৰায় আনিবৰ নিমিত্তে ইস্ৰায়েলৰ বিৰূদ্ধে যুদ্ধ কৰিবলৈ যিহূদাৰ আৰু বিন্যামীনৰ বংশক, অৰ্থাৎ এক লাখ আশী হাজাৰ মনোনীত যুদ্ধাৰু লোক তেওঁ গোটালে।
\v 2 কিন্তু ঈশ্বৰৰ লোক চময়িয়াৰ ওচৰলৈ যিহোৱাৰ বাক্য আহিল, বোলে,
\v 3 তুমি যিহূদাৰ ৰজা চলোমনৰ পুত্ৰ ৰহবিয়ামক, আৰু যিহূদা ও বিন্যামীনত থকা গোটেই ইস্ৰায়েলক কোৱা
\v 4 যিহোৱাই এই কথা কৈছে, তোমালোকে উঠি নাযাবা, আৰু নিজ ভাইবিলাকৰ বিৰুদ্ধে যুদ্ধ নকৰিবা, প্ৰতিজনে নিজ নিজ ঘৰলৈ উলটি যোৱা; কিয়নো মোৰ দ্বাৰাইহে এই কথা হৈছে। তাতে তেওঁবিলাকে যিহোৱা বাক্যলৈ কাণ দিলে, আৰু যাৰবিয়ামৰ বিৰুদ্ধে যোৱাৰ পৰা উলটি গ’ল।
\p
\v 5 পাছে ৰহবিয়ামে যিৰূচালেমত বাস কৰি দেশ ৰক্ষাৰ অৰ্থে যিহূদাত নানা নগৰ দৃঢ় কৰিলে।
\v 6 তেওঁ বৈৎলেহেম, এথম, তকোৱা,
\v 7 বৈৎচুৰ, চোকো, অদ্দুল্লম,
\v 8 গাৎ, মাৰেচা, জীফ,
\v 9 অদোৰয়িম, লাখীচ, অজেকা,
\v 10 চৰা, অয়ালোন, আৰু হিব্ৰোণ যিহূদাত আৰু বিন্যামীনত থকা এইবোৰ নগৰ গড়েৰে আবৃত কৰি দৃঢ় কৰিলে।
\v 11 আৰু তেওঁ আটাইবোৰ দুৰ্গ দৃঢ় কৰি, সেই বোৰ মাজত সেনাপতিবিলাক ৰাখিলে, আৰু খোৱা বস্তু, তেল, আৰু দ্ৰাক্ষাৰসৰ ভঁৰাল পাতিলে।
\v 12 আৰু তেওঁ প্ৰত্যেক নগৰত ঢাল আৰু বৰচা ৰাখিলে, আৰু নগৰবোৰ অতি দৃঢ় কৰিলে। যিহূদা আৰু বিন্যামীন তেওঁৰ অধীনে আছিল।
\p
\v 13 আৰু গোটেই ইস্ৰায়েলৰ মাজত যি যি পুৰোহিত আৰু লেবীয়ালোক আছিল, তেওঁবিলাক তেওঁবিলাকৰ সকলো অঞ্চলৰ পৰা তেওঁৰ ওচৰলৈ আহিল।
\v 14 কিয়নো লেবীয়াবিলাকে নিজ নিজ চৰণীয়া ঠাই আৰু নিজ নিজ আধিপত্য এৰি, যিহূদা আৰু যিৰূচালেমলৈ আহিল; কাৰণ যাৰবিয়াম আৰু তেওঁৰ পুতেকবিলাকে তেওঁবিলাকক যিহোৱাৰ উদ্দেশ্যে পুৰোহিত কৰ্ম্ম কৰিবলৈ নিদি তেওঁবিলাকক খেদি দিছিল,
\v 15 আৰু তেওঁ ওখ ঠাইবোৰৰ, নোমাল জন্তুবোৰৰ আৰু নিজে সজা দামুৰি দুটাৰ নিমিত্তে পুৰোহিত বোৰ নিযুক্ত কৰিছিল।
\v 16 ইস্ৰায়েলৰ সকলো ফৈদৰ মাজত যিবিলাক লোকৰ, ইস্ৰায়েলৰ ঈশ্বৰ যিহোৱাক বিচাৰিবৰ মন আছিল, তেওঁবিলাকে লেবীয়াবিলাকৰ অনুগামী হৈ তেওঁবিলাকৰ ওপৰ পিতৃবিলাকৰ ঈশ্বৰ যিহোৱাৰ উদ্দেশ্যে বলিদান কৰিবলৈ যিৰূচালেমলৈ আহিল।
\v 17 এইদৰে তেওঁবিলাকে তিনি বছৰলৈকে যিহূদাৰ আজ্ঞা দৃঢ় কৰিলে, আৰু চলোমনৰ পুত্ৰ ৰহবিয়ামক সবল কৰিলে; কিয়নো তিনি বছৰলৈকে তেওঁবিলাকে দায়ূদৰ আৰু চলোমনৰ পথত চলিছিল।
\p
\v 18 ৰহবিয়ামে দায়ূদৰ পুত্ৰ যিৰিমোতৰ জীয়েক মহলতক বিয়া কৰিলে। যিচয়ৰ পুত্ৰ ইলীয়াবৰ জীয়েক অবিহয়িল তাইৰ মাক আছিল।
\v 19 সেই তিৰোতাই যিয়ুচ, চমৰিয়া আৰু জহম, এইকেইজন পুত্ৰ তেওঁলৈ প্ৰসৱ কৰিলে।
\v 20 তাইৰ পাছত তেওঁ অবচালোমৰ জীয়েক মাথাক বিয়া কৰিলে; এই তিৰোতাই তেওঁলৈ অবিয়া, অত্তয়, জীজা, আৰু চলোমিতক প্ৰসৱ কৰিলে।
\v 21 ৰহবিয়ামে তেওঁৰ সকলো পত্নী আৰু উপপত্নীৰ মাজত (কিয়নো তেওঁৰ ওঠৰ জনী পত্নী আৰু ষাঠীজনী উপপত্নী গ্ৰহণ কৰিলে; আৰু তেওঁৰ ঔৰসত আঠাইশটা পুতেক আৰু ষাঠীজনী জীয়েক জন্মিল)। অবচালোমৰ জীয়েক মাখাক সকলোতকৈ ভাল পাইছিল;
\v 22 পাছে ৰহবিয়ামে মাখাৰ পৰা জন্মা অবীয়াক প্ৰধান, অৰ্থাৎ নিজৰ ভায়েক ককায়েকবিলাকৰ মাজত অধ্যক্ষ পাতিলে; কিয়নো তেওঁক ৰজা পাতিবলৈ তেওঁ মন কৰিছিল।
\v 23 আৰু তেওঁ বুদ্ধি কৰি, যিহোদা আৰু বিন্যামীন দেশৰ সকলোফালে, তেওঁৰ সকলো পুতেক বিলাকক, গড়েৰে আবৃত থকা প্ৰত্যেক নগৰত বেলেগ বেলেগকৈ নিযুক্ত কৰিলে; আৰু তেওঁবিলাকক অধিক খোৱা বস্তু দিলে, আৰু তেওঁবিলাকৰ নিমিত্তে অনেক ছোৱালী খুজিলে।
\c 12
\s চীচকে দেশ আক্ৰমণ কৰা। ৰহবিয়ামৰ মৃত্যু।
\p
\v 1 পাছে যেতিয়া ৰহবিয়ামৰ ৰাজ্য দৃঢ় হ’ল, আৰু তেওঁ শক্তিমন্ত হ’ল, তেতিয়া তেওঁ আৰু তেওঁৰে সৈতে গোটেই ইস্ৰায়েলে যিহোৱাৰ ব্যৱস্থা ত্যাগ কৰিলে।
\v 2 আৰু তেওঁবিলাকে যিহোৱাৰ বিৰুদ্ধে অপৰাধ কৰাত, ৰহবিয়ামৰ ৰাজত্বৰ পঞ্চম বছৰত মিচৰৰ চীচক ৰজাই,
\v 3 বাৰশ ৰথ আৰু ষাঠী হাজাৰ অশ্বাৰোহী লগত লৈ, যিৰূচালেমৰ বিৰুদ্ধে আহিল; মিচৰৰ পৰা তেওঁৰ লগত অহা লুবীয়া, চুক্কীয়া আৰু কুচিয়া লোকবিলাক অসংখ্য আছিল।
\v 4 পাছে গড়েৰে আবৃত থকা যিহূদাৰ নগৰবোৰ তেওঁ হাত কৰি লৈ যিৰূচালেম পালেহি।
\v 5 তেতিয়া চময়িয়া ভাববাদীয়ে ৰহবিয়ামৰ গুৰিলৈ, আৰু চীচকৰ ভয়ত যিৰূচালেমত গোট খোৱা যিহূদাৰ অধ্যক্ষবিলাকৰ গুৰিলৈ আহি তেওঁবিলাকক ক’লে, যিহোৱাই এই কথা কৈছে, তোমালোকে মোক ত্যাগ কৰিলা; এই কাৰণে ময়ো তোমালোকক ত্যাগ কৰি চীচকৰ হাতত দিলোঁ।
\v 6 তাতে ইস্ৰায়েলৰ অধ্যক্ষবিলাক আৰু ৰজাই নম্ৰ হৈ ক’লে, যিহোৱা ন্যায়বান।
\v 7 তেতিয়া যিহোৱাই তেওঁবিলাকক নম্ৰ হোৱা দেখি চময়িয়াৰ ওচৰলৈ যিহোৱাৰ বাক্য আহিল, বোলে, তেওঁবিলাকে নম্ৰ হ’ল, মই তেওঁবিলাকক বিনষ্ট নকৰোঁ, কিন্তু অলপ সময়ৰ নিমিত্তেহে তেওঁবিলাকক উদ্ধাৰ কৰিম। চীচকৰ হাতৰ দ্বাৰাই যিৰূচালেমৰ ওপৰত মোৰ ক্ৰোধ ঢলা নাযাব।
\v 8 তথাপি মোৰ দাস হোৱা কি, আৰু অন্যদেশীয় ৰজাবিলাকৰ দাস হোৱা কি; তাক তেওঁবিলাকে বুজিবৰ নিমিত্তে, তেওঁবিলাক তেওঁৰ দাস হ’ব।
\v 9 পাছে মিচৰৰ ৰজা চীচকে যিৰূচালেমৰ বিৰুদ্ধে আহি, যিহোৱাৰ গৃহত আৰু ৰাজ গৃহত সাঁচি থোৱা বস্তুবোৰ লৈ গ’ল; তেওঁ সকলোকে নিলে আৰু চলোমনে সজোৱা সোণৰ ঢালবোৰো লৈ গ’ল।
\v 10 পাছে ৰহবিয়াম ৰজাই সেইবোৰৰ সলনি পিতলৰ ঢাল কৰাই ৰাজ গৃহৰ দুৱাৰ ৰখীয়া প্ৰহৰীবোৰৰ অধ্যক্ষবিলাকৰ হাতত শোধাই দিলে।
\v 11 তাতে যিমানবাৰ ৰজা যিহোৱাৰ গৃহত সোমায়, সিমানবাৰ প্ৰহৰীবোৰে আহি সেই ঢালবোৰ লৈ যায়, পাছত আকৌ প্ৰহৰীৰ কোঁঠালিলৈ উভোটাই আনে।
\v 12 ৰহবিয়াম নম্ৰ হোৱাত, যিহোৱাৰ ক্ৰোধ এনেকৈ ক্ষান্ত হ’ল, যে তেওঁ সম্পূৰ্ণকৈ তেওঁক বিনষ্ট নকৰিলে; আৰু যিহূদাৰ মাজতো কোনো কোনোৰ সদ্ভাৱ আছিল।
\p
\v 13 পাছে ৰহবিয়াম ৰজাই যিৰূচালেমত নিজকে সবল কৰি ৰাজত্ব কৰিলে; কিয়নো ৰহবিয়ামে একচল্লিশ বছৰ বয়সত ৰজা হৈ যিহোৱাই নিজ নাম স্থাপন কৰিবৰ অৰ্থে ইস্ৰায়েলৰ আটাই ফৈদৰ মাজৰ পৰা মনোনীত কৰা নগৰ যিৰূচালেমত সোতৰ বছৰ ৰাজত্ব কৰিলে; তেওঁৰ মাকৰ নাম অম্মোনীয়া নয়মা।
\v 14 কিন্তু তেওঁ কু-আচৰণ কৰিলে, কাৰণ তেওঁ যিহোৱাক বিচাৰ কৰিবলৈ নিজৰ মন থিৰ নকৰিলে।
\p
\v 15 ৰহবিয়ামৰ আদ্যোপান্ত বৃত্তান্ত চময়িয়া ভাববাদী ইতিহাস পুস্তক আৰু ইদ্দো দৰ্শকৰ ইতিহাস পুস্তক, এই দুখনত বংশাৱলি লিখাৰ দৰে জানো লিখা নাই? ৰহবিয়াম আৰু যাৰবিয়ামৰ মাজত সদায় যুদ্ধ আছিল।
\v 16 পাছে ৰহবিয়াম তেওঁৰ ওপৰ পিতৃবিলাকৰ লগত নিদ্ৰিত হ’ল, আৰু দায়ূদৰ নগৰত তেওঁক মৈদাম দিয়া হ’ল; পাছে তেওঁৰ পুত্ৰ অবিয়া তেওঁৰ পদত ৰজা হ’ল।
\c 13
\s অবিয়াৰ ৰাজত্ব। যাৰবিয়ামৰ লগত তেওঁৰ যুদ্ধ।
\p
\v 1 যাৰবিয়াম ৰজাৰ ৰাজত্বৰ অষ্টাদশ বছৰত অবিয়াই যিহূদাৰ ওপৰত ৰজা হৈ,
\v 2 তিনি বছৰ যিৰূচালেমত ৰাজত্ব কৰিলে; তেওঁৰ মাক গিবিয়া-নিবাসী উৰিয়েলৰ জীয়েক মীখায়া আছিল। অবিয়া আৰু যাৰবিয়ামৰ মাজত যুদ্ধ চলি আছিল।
\v 3 অবিয়াই যুদ্ধাৰু বীৰ পুৰুষ থকা সৈন্য সামন্তৰ চাৰি লাখ মনোনীত লোক লগত লৈ, যুদ্ধ কৰিবলৈ আৰম্ভ কৰিলে; আৰু যাৰবিয়ামে আঠ লাখ মনোনীত বলৱান বীৰপুৰুষ লগত লৈ তেওঁৰ বিৰুদ্ধে বেহু পাতিলে।
\v 4 পাছে অবিয়াই ইফ্ৰয়িমৰ পৰ্ব্বতীয়া অঞ্চলত থকা চমাৰয়িম পৰ্ব্বতৰ ওপৰত থিয় হৈ ক’লে, হে যাৰবিয়াম আৰু গোটেই ইস্ৰায়েল লোক, মোৰ কথা শুনা;
\v 5 ইস্ৰায়েলৰ ঈশ্বৰ যিহোৱাই যে, ইস্ৰায়েলৰ ৰাজ্যভাৰ চিৰকাললৈকে দায়ূদক আৰু তেওঁৰ সন্তানবিলাকক লোণেৰে কৰা এটি নিয়মেৰে দিলে, তাক জানো তোমালোকে জনা উচিত নহয়?
\v 6 তথাপি দায়ূদৰ পুত্ৰ চলোমনৰ দাস নবাটৰ পুতেক যাৰবিয়াম তেওঁৰ প্ৰভূৰ বিৰুদ্ধে উঠি বিদ্ৰোহী হ’ল;
\v 7 আৰু কেতবিলাক পাষণ্ড ও অসাৰ চিত্তৰ লোকে তেওঁৰ ওচৰত গোট খাই চলোমনৰ পুত্ৰ ৰহবিয়ামৰ বিৰুদ্ধে নিজকে সবল কৰিলে; তেতিয়া ৰহবিয়াম ডেকা আৰু অলপ-ধতুৱা হোৱাত, তেওঁ সিহঁতৰ আগত নিজকে সবল কৰিব নোৱাৰিলে।
\v 8 আৰু এতিয়া তোমালোকে দায়ূদৰ সন্তানবিলাকৰ হাতত থকা যিহোৱাৰ ৰাজ্যৰ বিৰুদ্ধে নিজকে সবল কৰিব পাৰিম বুলি ভাবিছাহঁক; তোমালোক অতিশয় অধিক লোকসমূহ, আৰু দেৱতা স্বৰূপে তোমালোকৰ নিমিত্তে যাৰবিয়ামে সজা সোণৰ দামুৰি কেইটা তোমালোকৰ লগত আছে।
\v 9 তোমালোকে জানো যিহোৱাৰ পুৰোহিত হাৰোণৰ সন্তানবিলাকক আৰু লেবীয়াবিলাকক খেদি, অন্য দেশীয় জাতিবিলাকৰ নিচিনাকৈ নিজৰ নিমিত্তে পুৰোহিত পাতি লোৱা নাই ? ইয়াতে যিকোনোৱে এটা দমৰা আৰু সাতোটা মেৰ লৈ নিজকে পুৰোহিত কৰাবলৈ আহে, সি সেই ঈশ্বৰ নোহোৱাবোৰৰ পুৰোহিত হ’ব পাৰে।
\v 10 কিন্তু আমি তেনেকুৱা নহওঁ; যিহোৱাই আমাৰ ঈশ্বৰ, আমি তেওঁক ত্যাগ কৰা নাই; আৰু যিহোৱাৰ পৰিচৰ্য্যা কৰোঁতা পুৰোহিত হাৰোণৰ সন্তানবিলাক, আৰু নিজ নিজ কামত লাগি থকা লেবীয়াবিলাক আমাৰ আছে;
\v 11 তেওঁবিলাকে যিহোৱাৰ উদ্দেশ্যে প্ৰতি দিনে ৰাতিপুৱা আৰু সন্ধ্যা বেলা হোম-বলি উৎসৰ্গ কৰে, আৰু সুগন্ধী ধূপ জ্বলায়, আৰু পবিত্ৰ মেজৰ ওপৰত দৰ্শন পিঠা সজায় ৰাখে, আৰু সন্ধ্যা বেলা সন্ধ্যা বেলা জ্বলাবৰ নিমিত্তে প্ৰদীপবোৰে সৈতে সোণৰ দীপাধাৰ যুগুতাই থয়; কিয়নো আমি আমাৰ ঈশ্বৰ যিহোৱাৰ পালনীয় পালন কৰি আছোঁ, কিন্তু তোমালোকে তেওঁক ত্যাগ কৰিলা।
\v 12 আৰু চোৱা, ঈশ্বৰ আমাৰ সঙ্গী হৈ আমাৰ আগত যাওঁতা হৈছে; আৰু তেওঁৰ পুৰোহিতবিলাক আৰু তোমালোকৰ বিৰুদ্ধে মহাধ্বনি কৰা তেওঁবিলাকৰ তূৰীও আছে। হে ইস্ৰায়েলৰ সন্তানবিলাক, তোমালোকে তোমালোকৰ পূৰ্ব্ব-পুৰুষবিলাকৰ ঈশ্বৰ যিহোৱাৰ বিৰুদ্ধে যুদ্ধ নকৰিবা; কিয়নো কৰিলে কৃতকাৰ্য্য নহ’বা ।
\p
\v 13 কিন্তু যাৰবিয়ামে তেওঁবিলাকক আক্ৰমণ কৰিবৰ অৰ্থে, গুপুতে এদল সৈন্য তেওঁবিলাকৰ পাছ ফাললৈ ঘূৰাই পঠালে; তাতে এদল লোক যিহূদাৰ আগফালে, আৰু সেই গুপুত দল তেওঁবিলাকৰ পাছফালে আছিল।
\v 14 পাছে যিহূদাৰ লোকবিলাকে মুখ ঘূৰাই যেতিয়া তেওঁবিলাকৰ আগত আৰু পাছত যুদ্ধ দেখিলে, তেতিয়া তেওঁবিলাকে যিহোৱাৰ আগত কাতৰোক্তি কৰিলে, আৰু পুৰোহিতবিলাকে তূৰী বজালে;
\v 15 পাছে যিহূদাৰ লোকবিলাকে সিংহনাদ কৰি উঠিল; তাতে যিহূদাৰ লোকবিলাকে সিংহনাদ কৰোঁতে, ঈশ্বৰে অবিয়াৰ আৰু যিহূদাৰ আগত যাৰবিয়ামক আৰু গোটেই ইস্ৰায়েলক ঘটালে।
\v 16 তেতিয়া ইস্ৰায়েলৰ সন্তানবিলাক যিহূদাৰ আগত পৰা পলালত, ঈশ্বৰে সিহঁতক তেওঁবিলাকৰ হাতত শোধাই দিলে।
\v 17 অবিয়া আৰু তেওঁৰ লোকবিলাকে সিহঁতৰ মাজত মহা সংহাৰেৰে সংহাৰ কৰিলে; তাতে ইস্ৰায়েল মাজত পাঁচলাখ মনোনীত লোক মৰা পৰিল।
\v 18 এইদৰে সেই সময়ত ইস্ৰায়েলৰ সন্তানবিলাক নত হ’ল, আৰু যিহূদাৰ সন্তানবিলাক বলৱান হ’ল, কিয়নো তেওঁবিলাকে তেওঁবিলাকৰ ওপৰ পিতৃবিলাকৰ ঈশ্বৰ যিহোৱাৰ ওপৰত ভাৰসা ৰাখিছিল।
\v 19 পাচে অবিয়াই যাৰবিয়ামৰ পাছে পাছে খেদি গৈ, তেওঁৰ খনদিয়েক নগৰ অৰ্থাৎ বৈৎএল আৰু তাৰ উপনগৰ, যচানা আৰু তাৰ উপনগৰ, আৰু ইফ্ৰোণ আৰু তাৰ উপনগৰ হাত কৰি ললে ।
\v 20 অবিয়াৰ দিনত যাৰবিয়াম আৰু বলৱান নহ’ল; আৰু যিহোৱাই তেওঁক প্ৰহাৰ কৰাত, তেওঁ মৰিল।
\v 21 কিন্তু অবিয়া বলৱান হৈ উঠিল, তেওঁ চৌদ্ধজনী তিৰোতা বিয়া কৰিলে; আৰু তেওঁৰ ঔৰসত বাইশটা পুতেক, আৰু ষোল্লজনী জীয়েক জন্মিল।
\v 22 অবিয়াৰ অৱশিষ্ট বৃত্তান্ত, তেওঁৰ কাৰ্য্য, আৰু তেওঁ কোৱা কথা ইদ্দো ভাববাদীৰ টীকা শাস্ত্ৰখনত লিখা আছে।
\c 14
\s আচাৰ ৰাজত্ব। তেওঁ কুচিয়াহঁতক জয় কৰা। ঈশ্বৰে সৈতে ইস্ৰায়েলে কৰা নিয়ম।
\p
\v 1 পাছে অবিয়া তেওঁৰ ওপৰ পিতৃবিলাকৰ লগত নিদ্ৰিত হ’ল, আৰু লোকবিলাকে দায়ূদৰ নগৰত তেওঁক মৈদাম দিলে; পাছে তেওঁৰ পুত্ৰ আচা তেওঁৰ পদত ৰজা হ’ল। এওঁৰ ৰাজত্বৰ সময়ত দহ বছৰলৈকে দেশ সুথিলে থাকিল।
\v 2 আৰু আচাই তেওঁৰ ঈশ্বৰ যিহোৱাৰ দৃষ্টিত যি ভাল আৰু ন্যায়, তাকে কৰিলে।
\v 3 কিয়নো তেওঁ পৰজাতীয় যজ্ঞ-বেদি আৰু ওখ ঠাইবোৰ গুচাই পেলালে, স্তম্ভবোৰ ভাঙি পেলালে আৰু আচেৰা মুৰ্ত্তিবোৰ কাটি পেলালে;
\v 4 আৰু যিহূদাক তেওঁবিলাকৰ ওপৰ-পিতৃবিলাকৰ ঈশ্বৰ যিহোৱাক বিচাৰিবলৈ, ব্যৱস্থা আৰু আজ্ঞা পালন কৰিবলৈ আদেশ কৰিলে।
\v 5 তেওঁ যিহূদাৰ সকলো নগৰৰ পৰা ওখ ঠাই আৰু সুৰ্য্য প্ৰতিমাবোৰ গুচাই পেলালে; আৰু তেওঁৰ আগত ৰাজ্য সুথিলে থাকিল।
\v 6 পাছে তেওঁ যিহূদাত গড়েৰে আবৃত কৰি কেইবাখনো নগৰ দৃঢ় কৰিলে; কিয়নো যিহোৱাই তেওঁক জিৰণী দিয়াত, দেশ সুথিলে আছিল, আৰু সেই সময়ত কেইবা বছৰলৈকে কাৰো লগত তেওঁৰ যুদ্ধ নাছিল।
\v 7 কাৰণ তেওঁ যিহূদাক কৈছিল, আহা, আমি এই নগৰ কেইখন দৃঢ় কৰোঁহঁক, আৰু এইবোৰৰ চাৰিওফালে গড় আৰু কোঁঠ সাজোঁ, দুৱাৰ আৰু ডাং দিওঁ; দেশ এতিয়ালৈকে আমাৰ আগত আছে, কিয়নো আমি আমাৰ ঈশ্বৰ যিহোৱাক বিচাৰিলোঁ; আমি তেওঁক বিচৰাত, তেওঁ চাৰিওফালৰ পৰা আমাক জিৰণী দিলে। এইদৰে তেওঁবিলাকে সেইবোৰ নগৰ দৃঢ় কৰি কৃতকাৰ্য্য হ’ল।
\v 8 আচাৰ ঢাল আৰু যাঠী ধৰা সৈন্যসমূহ আছিল, অৰ্থাৎ যিহূদাৰ তিনি লাখ,আৰু বিন্যামীনৰ ঢাল আৰু ধনু ধৰা দুই লাখ আশী হাজাৰ সৈন্য আছিল; এই সকলো পৰাক্ৰমী বীৰপুৰুষ।
\p
\v 9 পাছে কুচদেশীয় জেৰহে দহ লাখ সৈন্য আৰু তিনিশ ৰথ লগত লৈ, তেওঁবিলাকৰ বিৰুদ্ধে যাত্ৰা কৰি মাৰেচা পালেহি।
\v 10 তাতে আচাই তেওঁৰ বিৰুদ্ধে যাত্ৰা কৰিলত, সিহঁতে মাৰেচাৰ ওপৰৰ চফাতা উপত্যকাত বেহু পাতিলে।
\v 11 তেতিয়া আচাই তেওঁৰ ঈশ্বৰ যিহোৱাৰ আগত প্ৰাৰ্থনা কৰি ক’লে, হে যিহোৱা, তুমি সহায় কৰিবলৈ গ’লে, তোমাৰ আগত বলী আৰু নিৰ্ব্বলীৰ মাজত একো ভেদ নাই। হে আমাৰ ঈশ্বৰ যিহোৱা, আমাক সহায় কৰা; কিয়নো আমি তোমাৰ ওপৰত ভাৰসা ৰাখি, তোমাৰেই নামে এই লোকাৰণ্যৰ বিৰুদ্ধে আহিলোঁ। হে যিহোৱা, তুমিয়েই আমাৰ ঈশ্বৰ তোমাৰ আগত মৰ্ত্ত্য প্ৰবল নহওঁক।
\v 12 তেতিয়া যিহোৱাই আচাৰ আৰু যিহূদাৰ আগত কুচিয়াবিলাকক ঘটোৱাত, কুচিয়াবিলাক ভাগি পলাল।
\v 13 তাতে আচা আৰু তেওঁৰ লগৰ মানুহবিলাকে গৰাৰলৈকে সিহঁতৰ পাছে পাছে খেদি গ’ল; আৰু কুচিয়াবিলাক ইমানকৈ মৰা পৰিল, যে, সিহঁতে পুনৰায় আৰু সবল হ’ব নোৱাৰিলে, কাৰণ যিহোৱা আৰু তেওঁৰ সৈন্যসামন্তৰ আগত সিহঁত বিনষ্ট হ’ল; আৰু লোকবিলাকে অতি অধিক লুটদ্ৰব্য নিলে।
\v 14 তেওঁবিলাকে গৰাৰৰ চাৰিওফালে থকা আটাইবোৰ নগৰ জয় কৰি ল’লে; কিয়নো সিহঁতে যিহোৱাৰ পৰা ভয় পালে, আৰু তেওঁবিলাকে আটাইবোৰ নগৰ লুট কৰিলে; কাৰণ সেইবোৰত অনেক লুট দ্ৰব্য আছিল।
\v 15 আৰু তেওঁবিলাকে তম্বু-নিবাসীবিলাকক প্ৰহাৰ কৰি বহুত মেৰ, ছাগ আৰু উট লৈ, যিৰূচালেমলৈ উলটি আহিল।
\c 15
\p
\v 1 পাছে ওদেদৰ পুত্ৰ অজৰিয়াত ঈশ্বৰৰ আত্মা স্থিতি হোৱাত,
\v 2 তেওঁ ওলাই গৈ আচাৰৰ লগত সাক্ষাৎ কৰি তেওঁক ক’লে, হে আচা, আৰু হে যিহূদাৰ আৰু বিন্যামীনৰ আটাই লোকবিলাক, তোমালোকে মোৰ কথা শুনা; তোমালোক যেতিয়ালৈকে যিহোৱাৰ লগত থাকা, তেতিয়ালৈকে তেৱোঁ তোমালোকক নিজকে পাবলৈ দিব; কিন্তু যদি তোমালোকে তেওঁক ত্যাগ কৰা, তেন্তে তেৱোঁ তোমালোকক ত্যাগ কৰিব।
\v 3 ইস্ৰায়েলে কোনো কোনো সময়ত সত্যময় ঈশ্বৰ-বিহীন, শিক্ষা দিওঁতা, পুৰোহিত বিহীন, আৰু ব্যৱস্থা-বিহীন আছিল;
\v 4 কিন্তু সঙ্কটৰ সময়ত যেতিয়া তেওঁবিলাকে ইস্ৰায়েলৰ ঈশ্বৰ যিহোৱালৈ ঘূৰি তেওঁক বিচাৰ কৰিছিল, তেতিয়া তেওঁ তেওঁবিলাকক নিজকে পাবলৈ দিছিল।
\v 5 আৰু সেই সেই সময়ত যি মানুহ বাহিৰলৈ গৈছিল, আৰু যি মানুহ ভিতৰলৈ আহিছিল, দুয়ো কোনো শান্তি নাপাইছিল, কিন্তু দেশ নিবাসী আটাই মানুহলৈ বৰ বৰ ক্লেশ ঘটিছিল।
\v 6 এক জাতিয়ে আন জাতিৰে সৈতে, আৰু এখন নগৰে আন নগৰে সৈতে খুন্দা খাইছিল; কিয়নো ঈশ্বৰে সিহঁতক সকলো প্ৰকাৰ সঙ্কটত পেলাই ক্লেশ দিছিল।
\v 7 কিন্তু এতিয়া তোমালোকে সাহ কৰা, তোমালোকৰ হাত শিথিল নহওঁক; কিয়নো তোমালোকক তোমালোকৰ কাৰ্য্যৰ পুৰস্কাৰ দিয়া যাব।
\p
\v 8 তেতিয়া আচাই এই সকলো বাক্য, অৰ্থাৎ ওদেদ ভাববাদীৰ ভাববাণী শুনি সাহ পাই, যিহূদাৰ আৰু বিন্যামীনৰ গোটেই দেশৰ পৰা, আৰু ইফ্ৰয়িম পৰ্ব্বতীয়া অঞ্চলত তেওঁ হাত কৰি লোৱা নগৰবোৰৰ পৰাও ঘিণলগা বস্তুবোৰ দূৰ কৰিলে; আৰু যিহোৱাৰ গৃহৰ বাৰাণ্ডাৰ আগত থকা যিহোৱাৰ যজ্ঞ-বেদিটো নতুনকৈ সাজিলে।
\v 9 পাছে তেওঁ গোটেই যিহূদা আৰু বিন্যামীনক, আৰু তেওঁবিলাকৰ মাজত প্ৰবাস কৰা ইফ্ৰয়িম, মনচি, আৰু চিমিয়োনৰ পৰা অহা লোকবিলাকক গোটালে; কিয়নো তেওঁৰ ঈশ্বৰ যিহোৱা তেওঁৰ লগত থকা দেখি, ইস্ৰায়েলৰ মাজৰ পৰা অনেক অনেক লোক আহি তেওঁৰ ফলীয়া হৈছিল।
\v 10 এইদৰে আচাৰ ৰাজত্বৰ তৃতীয় মাহত তেওঁবিলাকে যিৰূচালেমত গোট খালে।
\v 11 আৰু সেই সময়ত তেওঁবিলাকে লুটি অনা বস্তুৰ পৰা সাতশ গৰু, আৰু সাত হাজাৰ মেৰ ও ছাগ যিহোৱাৰ উদ্দেশ্যে বলিদান কৰিলে।
\v 12 আৰু তেওঁবিলাকে নিজৰ সকলো চিত্তেৰে সকলো মনেৰে নিজৰ ওপৰ পিতৃবিলাকেৰ ঈশ্বৰ যিহোৱাক বিচাৰিবলৈ এটি নিয়ম কৰিলে; সৰু কি বৰ, মতা কি তিৰোতা,
\v 13 যি কোনোৱে ইস্ৰায়েলৰ ঈশ্বৰ যিহোৱাক বিচাৰ নকৰিব, তাৰ প্ৰাণদণ্ড হ’ব, ইয়াকে তেওঁবিলাকে থিৰ কৰিলে।
\v 14 তেওঁবিলাকে বৰ মাতেৰে জয়ধ্বনি কৰি, তুৰী আৰু শিঙা বজাই যিহোৱাৰ সাক্ষাতে শপত কৰিলে।
\v 15 এই শপতত গোটেই যিহূদাই আনন্দ কৰিলে; কিয়নো তেওঁবিলাকে নিজৰ সকলো মনেৰে সৈতে শপত কৰিলে, আৰু সম্পূৰ্ণকৈ ইচ্ছামনেৰে তেওঁক বিচাৰ কৰিলে; তাতে তেওঁবিলাকক নিজকে পাবলৈ দিলে; আৰু যিহোৱাই চাৰিওফালে তেওঁবিলাকক জিৰণী দিলে।
\p
\v 16 আৰু আচা ৰজাৰ বুঢ়ী মাক মাখাই আচেৰা মুৰ্ত্তি বুলি এটা ঘিণলগা প্ৰতিমা স্থাপন কৰিছিল দেখি, আচা ৰজাই তেওঁৰ ৰাজমাও পদ গুচালে, আৰু তেওঁ স্থাপন কৰা মুৰ্ত্তিকো কাটি পেলালে, আৰু তাক গুৰি কৰি কিদ্ৰোণ জুৰিৰ কাষত পুৰি পেলালে।
\v 17 কিন্তু ইস্ৰায়েলৰ মাজৰ পৰা ওখ ঠাইবোৰ গুচুউৱা নহ’ল; তথাপি আচাৰ মন নিজ আয়ুসৰ সকলো কালত সিদ্ধ আছিল।
\v 18 আৰু তেওঁ নিজ পুত্ৰৰে পবিত্ৰ কৰা, আৰু নিজেও পবিত্ৰ কৰা বস্তু, অৰ্থাৎ ৰূপ, সোণ, আৰু পাত্ৰবোৰ ঈশ্বৰৰ গৃহলৈ আনিলে।
\v 19 আচাৰ ৰাজত্বৰ পঁয়ত্ৰিশ বছৰৰ বছৰিলৈকে আৰু যুদ্ধ নহ’ল।
\c 16
\p
\v 1 আচাৰ ৰাজত্বৰ ছয়ত্ৰিশ বছৰৰ বছৰি, যিহূদাৰ ৰজাৰ ফাললৈ কাকো অহা-যোৱা কৰিবলৈ নিদিবৰ আশয়েৰে, ইস্ৰায়েলৰ ৰজা বাচাই যিহূদাৰ বিৰুদ্ধে যাত্ৰা কৰি, ৰামা দৃঢ় কৰিবলৈ ধৰিলে।
\v 2 তাতে আচাই যিহোৱাৰ গৃহৰ আৰু ৰাজগৃহৰ ভঁৰালৰ পৰা ৰূপ আৰু সোণ উলিয়াই দম্মেচকত থকা অৰামীয়া বিন-হদদ ৰজাৰ ওচৰলৈ পঠাই এই কথা কোৱালে, বোলে,
\v 3 মোৰ পিতৃ আৰু আপোনাৰ পিতৃৰ মাজত যেনে নিয়ম বন্ধা আছিল, তেনে নিয়ম মোৰ আৰু আপোনাৰ মাজত বন্ধা আছে; চাওক, মই আপোনালৈ কিছু ৰূপ আৰু সোণ পঠাইছোঁ; আপুনি গৈ, ইস্ৰায়েলৰ বাচা ৰজা মোৰ ওচৰৰ পৰা গুচি যাবৰ নিমিত্তে, আপুনি তেওঁৰ লগত বন্ধা নিয়মটি ভাঙক।
\v 4 তাতে বিন-হদদে আচা ৰজাৰ কথা শুনি, ইস্ৰায়েলৰ নগৰবোৰৰ বিৰুদ্ধে তেওঁৰ সৈন্য সামন্তৰ সেনাপতি বিলাকক পঠাই, ইয়োন, দান, আবেল-ময়িম, আৰু নপ্তালীৰ সকলো ভঁৰাল নগৰ আঘাট কৰিলে।
\v 5 তেতিয়া বাচাই এই সম্বাদ পাই ৰামা দৃঢ় কৰিবলৈ এৰিলে, আৰু নিজ কাৰ্য্যৰ পৰা ক্ষান্ত হ’ল।
\v 6 পাছে বাচা ৰজাই গোটেই যিহূদাক লগত লৈ গ’ল; আৰু বাচাই যি শিল আৰু কাঠবোৰেৰে ৰামা দৃঢ় কৰিছিল, ৰামাৰ সেই শিল আৰু কাঠবোৰ তেওঁবিলাকে লৈ গ’ল, আৰু তেওঁ তাৰ দ্বাৰাই গেবা আৰু মিম্পা দৃঢ় কৰিলে।
\p
\v 7 সেই সময়ত হনানী দৰ্শকে যিহূদাৰ আচা ৰজাৰ ওচৰলৈ আহি তেওঁক ক’লে, তুমি তোমাৰ ঈশ্বৰ যিহোৱাৰ ওপৰত নিৰ্ভৰ নকৰি অৰামৰ ৰজাৰ ওপৰত নিৰ্ভৰ কৰিলা; এই কাৰণে অৰামৰ ৰজাৰ সৈন্যসামন্ত তোমাৰ হাতৰ পৰা সাৰিল।
\v 8 কুচীয়া আৰু লুবীয়া লোকবিলাক অতিশয় অধিক ৰথ আৰু অশ্বাৰোহী সৈন্যে সৈতে মহা-সৈন্যসমূহ জানো নাছিল? তথাপি তুমি যিহোৱাৰ ওপৰত নিৰ্ভৰ কৰাতে, তেওঁ সিহঁতক তোমাৰ হাতত সমৰ্পণ কৰিছিল।
\v 9 কিয়নো যিহোৱালৈ যিবিলাকৰ মন সিদ্ধ, সিবিলাকৰ পক্ষে নিজকে বলৱান দেখুৱাবৰ নিমিত্তে, তেওঁৰ চকু পৃথিৱীৰ চাৰিওফালে ভ্ৰমণ কৰে। ইয়াতে তুমি অজ্ঞানৰ কাৰ্য্য কৰিলা; কিয়নো ইয়াৰ পাছত বাৰে বাৰে তোমাৰ বিৰুদ্ধ যুদ্ধ হ’ব।
\v 10 তেতিয়া আচাই সেই দৰ্শকৰ ওপৰত বেজাৰ পাই তেওঁক বন্দীশালত থলে; কিয়নো সেই কথাতে দৰ্শকৰ ওপৰত তেওঁৰ খং উঠিছিল। সেই সময়ত আচাই প্ৰজাবিলাকৰ মাজৰ কিছুমান লোকক অত্যাচাৰ কৰিলে।
\p
\v 11 আৰু চোৱা, আদ্যোপান্ত বৃত্তান্ত যিহূদাৰ আৰু ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\v 12 আচাৰ ৰাজত্বৰ ঊনচল্লিশ বছৰৰ বছৰি তেওঁৰ ভৰিত বেমাৰ হ’ল; তেওঁৰ বেমাৰ অতি টান হ’ল, তথাপি বেমাৰৰ কালতো তেওঁ যিহোৱাক বিচাৰ নকৰি বেজবিলাককহে বিচাৰিলে।
\v 13 পাছে আচা তেওঁৰ ওপৰ-পিতৃবিলাকৰ লগত নিদ্ৰিত হ’ল; তেওঁ তেওঁৰ ৰাজত্বৰ একচল্লিশ বছৰৰ বছৰি মৰিল।
\v 14 পাছে তেওঁ দায়ূদৰ নগৰত নিজৰ নিমিত্তে যি মৈদাম খানিছিল, তাৰ ভিতৰত মানুহবিলাকে তেওঁক মৈদাম দিলে, গন্ধ-বণিকবিলাকৰ কাৰ্য্যেৰে যুগুত কৰা নানাবিধৰ সুগন্ধি দ্ৰব্যৰে পৰিপূৰ্ণ শয্যাত তেওঁক শয়ন কৰালে; আৰু তেওঁৰ কাৰণে অতিশয় অধিককৈ সুগন্ধি দ্ৰব্য জ্বলালে।
\c 17
\s যিহোচাফটৰ ৰাজত্ব। দেশৰ উন্নতিলৈ তেওঁৰ চেষ্টা।
\p
\v 1 পাছে তেওঁৰ পুত্ৰ যিহোচাফটে তেওঁৰ পদত ৰজা হৈ, ইস্ৰায়েলৰ বিৰুদ্ধে নিজকে বলৱান কৰিলে।
\v 2 তেওঁ গড়েৰে আবৃত যিহূদাৰ আটাইবোৰ নগৰত ফৌজ ৰাখিলে, আৰু যিহূদা দেশত ও তেওঁৰ পিতৃ আচাই হাত কৰি লোৱা ইফ্ৰয়িমৰ নগৰবোৰত সৈন্যদল ৰাখিলে।
\v 3 আৰু যিহোৱা যিহূচাফটৰ লগত আছিল; কাৰণ তেওঁ নিজ ওপৰ পিতৃ দায়ূদৰ প্ৰথম কালৰ পথত চলি বাল দেৱতাবোৰক নিবিচাৰিলে,
\v 4 কিন্তু তেওঁৰ পৈতৃক ঈশ্বৰক বিচাৰিলে, আৰু ইস্ৰায়েলৰ কাৰ্য্যৰ দৰে নকৰি তেওঁৰ সকলো আজ্ঞা অনুসাৰে চলিলে।
\v 5 এই হেতুকে যিহোৱাই তেওঁৰ হাতত ৰাজ্য দৃঢ় কৰিলে; আৰু গোটেই যিহূদাই যিহোচাফটলৈ উপহাৰ আনিলে; আৰু তেওঁৰ ধন ও মান মৰ্য্যদা অতি অধিক হ’ল।
\v 6 যিহোৱাৰ পথত তেওঁৰ মন বাঢ়ি গ’ল; তাত বাজে তেওঁ যিহূদাৰ মাজৰ পৰা ওখ ঠাই আৰু আচেৰা মূৰ্ত্তিবোৰ গুচালে।
\p
\v 7 পাছে তেওঁ নিজৰ ৰাজত্বৰ তৃতীয় বছৰত বিনহয়িল, ওবদিয়া, জখৰিয়া, নথনেল, আৰু মীখায়া এই কেইজন প্ৰধান লোকক যিহূদাৰ আটাইবোৰ নগৰত শিক্ষা দিবৰ নিমিত্তে পঠাই দিলে;
\v 8 আৰু তেওঁবিলাকে সৈতে চময়িয়া, নথনিয়া, অদোনীয়া, টোবিয়া, আৰু টোব অদোনীয়া, এইবিলাক লেবীয়া মানুহক, আৰু তেওঁবিলাকৰ লগত ইলীচামা আৰু যিহোৰাম পুৰোহিতক পঠালে।
\v 9 তাতে তেওঁবিলাকে যিহোৱাৰ ব্যৱস্থা-পুস্তকখন লগত লৈ যিহূদাত শিক্ষা দিবলৈ ধৰিলে; আৰু তেওঁবিলাকে যিহূদাৰ সকলো নগৰতে ফুৰি লোকবিলাকৰ মাজত শিক্ষা দিলে।
\p
\v 10 তেতিয়া যিহূদাৰ চাৰিওফালে থকা দেশৰ সকলো ৰাজ্যত যিহোৱাৰ পৰা এনে ভয় উপস্থিত হ’ল যে সিহঁতে যিহোচাফটৰ লগত যুদ্ধ নকৰিলে।
\v 11 আৰু পলেষ্টীয়াবিলাকৰো কেতবিলাক লোকে যিহোচাফটলৈ উপহাৰ, আৰু কৰৰ ৰূপ আনিলে; আৰু আৰবীয়া লোকেও তেওঁলৈ পশুৰ জাক অৰ্থাৎ সাতশ মতা মেৰ, আৰু সাত হাজাৰ সাতশ মতা ছাগ আনিলে।
\v 12 এইজৰে যিহোচাফটে বৰকৈ বৃদ্ধি পালে, আৰু যিহূদাত অনেক দুৰ্গ আৰু ভঁৰাল-নগৰ সাজিলে।
\v 13 আৰু যিহূদাৰ নগৰবোৰৰ মাজত তেওঁ কৰা অনেক কাৰ্য্য আছিল, আৰু যিৰূচালেমত তেওঁৰ পৰাক্ৰমী যুদ্ধাৰু বীৰ পুৰুষ আছিল।
\v 14 তেওঁবিলাকৰ পিতৃ-বংশ অনুসাৰে তেওঁবিলাকৰ লেখ এই, যিহূদাৰ সহস্ৰপতি বিলাকৰ মাজত আদান প্ৰদান আছিল, আৰু তেওঁৰ লগত তিনি লাখ পৰাক্ৰমী বীৰপুৰুষ আছিল;
\v 15 তেওঁৰ পাছত যিহোহানন সেনাপতি, তেওঁৰ লগত দুই লাখ আশী হাজাৰ লোক আছিল;
\v 16 তেওঁৰ পাছত নিজকে ইচ্ছামনেৰে উৎসৰ্গ কৰা জিখ্ৰীৰ পুত্ৰ অমচিয়া, তেওঁৰ লগত দুই লাখ পৰাক্ৰমী বীৰ পুৰুষ আছিল;
\v 17 বিন্যামীনৰ মাজত পৰাক্ৰমী বীৰ পুৰুষ ইলিয়াদা, তেওঁৰ লগত দুই লাখ ধনু আৰু ঢাল ধৰা লোক আছিল;
\v 18 আৰু তেওঁৰ পাছত যিহোজাবদ, তেওঁৰ লগত যুদ্ধলৈ সাজু হোৱা এক লাখ আশী হাজাৰ লোক আছিল;
\v 19 এওঁবিলাকে ৰজাৰ পৰিচৰ্য্যা কৰে; এওঁবিলাকৰ বাহিৰেও ৰজাই যিহূদাৰ সকলো ফালে গড়েৰে আবৃত নগৰবোৰত সেনাপতিবিলাকক ৰাখিলে।
\c 18
\p
\v 1 যিহোচাফটৰ অধিক ধন আৰু মান মৰ্য্যদা হ’ল; আৰু তেওঁ আহাবৰ লগত মিতিৰ পাতিলে।
\v 2 কেইবছৰ মানৰ পাছত তেওঁ চমৰিয়ালৈ আহাবৰ ওচৰলৈ নামি গ’লত, আহাবে তেওঁৰ আৰু তেওঁৰ লগৰ মানুহবিলাকৰ নিমিত্তে অনেক মেৰ, ছাগ আৰু গৰু মাৰিলে, আৰু তেওঁৰ লগত ৰামোৎ-গিলিয়দলৈ যাবলৈ তেওঁৰ প্ৰবৃত্তি জন্মালে।
\v 3 ইস্ৰায়েলৰ আহাব ৰজাই যিহূদাৰ যিহোচাফট ৰজাক ক’লে, আপুনি ৰামোৎ-গিলিয়দলৈ মোৰ লগত যাব নে? তাতে তেওঁ ক’লে, আপুনি যেনে ময়ো তেনে, মোৰ প্ৰজা যেনে আপোনাৰ প্ৰজাও তেনে; সেই যুদ্ধত আমি আপোনাৰ সহায় হ’ম।
\p
\v 4 পাছে যিহোচাফটে ইস্ৰায়েল ৰজাৰ আগত আৰু ক’লে, মই বিনয় কৰোঁ, যিহোৱাৰ বাক্য কি, তাক আজি সোধক।
\v 5 তাতে ইস্ৰায়েলৰ ৰজাই ভাববাদীবিলাকক অৰ্থাৎ চাৰিশ লোকক গোটাই তেওঁবিলাকক সুধিলে, আমি ৰামোৎ-গিলিয়দলৈ যুদ্ধ কৰিবলৈ যাম নে, নাইবা মই ক্ষান্ত হ’ম? তাতে তেওঁবিলাকে ক’লে, যাওক; কিয়নো ঈশ্বৰে মহাৰাজৰ হাতত তাক সমৰ্পণ কৰিব।
\v 6 পাছে যিহোচাফটে ক’লে, আমি আৰু সুধিব পাৰোঁ যিহোৱাৰ এনে কোনো ভাববাদী আৰু ইয়াত আছে নে?
\v 7 তাতে ইস্ৰায়েলৰ ৰজাই যিহোচাফটক ক’লে, আমি যাৰ দ্বাৰাই যিহোৱাক সুধিব পাৰোঁ, এনে এজন আৰু আছে; কিন্তু মই তাক ঘিণ কৰোঁ, কিয়নো সি মোৰ বিষয়ে কেতিয়াও মঙ্গলৰ ভাববাণী প্ৰচাৰ নকৰে, সদায় কেৱল অমঙ্গলহে প্ৰচাৰ কৰে; সি যিম্লাৰ পুতেক মীখায়া। তাতে যিহোচাফতে ক’লে, মহাৰাজে তেনে কথা নকওক।
\v 8 তেতিয়া ইস্ৰায়েলৰ ৰজাই তেওঁৰ এজন নপুংসকক আজ্ঞা দি ক’লে, যিম্লাৰ পুতেক মীখায়াক বেগাই আনাগৈ।
\v 9 সেই সময়ত ইস্ৰায়েলৰ ৰজা আৰু যিহূদাৰ যিহোচাফট ৰজাই নিজ নিজ ৰাজবস্ত্ৰ পিন্ধি, চমৰীয়াৰ প্ৰবেশ স্থানৰ ওচৰৰ এখন মুকলি ঠাইত নিজ নিজ সিংহাসনত বহি আছিল, আৰু আটাই ভাববাদীবিলাকে তেওঁবিলাকৰ আগত ভাববাণী প্ৰচাৰ কৰি আছিল।
\v 10 বিশেষকৈ কনানাৰ পুতেক চিদিকিয়াই নিজ নিমিত্তে লোহাৰ শিং এযোৰ সাজি লৈ ক’লে, যিহোৱাই এইদৰে কৈছে, ইয়াৰ দ্বাৰাই আপুনি অৰামিয়াবিলাকক সংহাৰ নকৰালৈকে খুঁচি থাকিব।
\v 11 আৰু আন সকলো ভাববাদীবিলাকেও সেই দৰে ভাববাণী প্ৰচাৰ কৰি ক’লে, আপুনি ৰামোৎ-গিলিয়দলৈ যাওক; তাতে আপুনি কৃতকাৰ্য্য হ’ব, কিয়নো যিহোৱাই তাক মহা ৰাজৰ হাতত শোধাই দিব।
\p
\v 12 পাছে যি দূতে মীখায়াক মাতিবলৈ গৈছিল সি তেওঁক ক’লে, চোৱা ভাববাদীবিলাকে একে মুখেৰে ৰজাৰ আগত মঙ্গলৰ কথা কৈছে, মই বিনয় কৰোঁ, তোমাৰ বাক্যও তেওঁবিলাকৰ এজনৰ বাক্যৰ নিচিনা হওক; তুমিও মঙ্গলৰ বাক্য ক’বা।
\v 13 তাতে মীখায়াই ক’লে, যিহোৱাৰ জীৱনৰ শপত, মোৰ ঈশ্বৰে মোক যাকে ক’ব, মই তাকহে ক’ম।
\v 14 পাছে তেওঁ ৰজাৰ ওচৰলৈ আহিলত, ৰজাই তেওঁক সুধিলে, হে মীখায়া, আমি যুদ্ধ কৰিবলৈ ৰামোৎ-গিলিয়দলৈ যাম নে? নাইবা মই ক্ষান্ত হ’ম? তাতে তেওঁ ক’লে, যাওক, আপোনালোক কৃতকাৰ্য্য হ’ব, আৰু সিহঁতক আপোনালোকৰ হাতত সমৰ্পণ কৰা হ’ব।
\v 15 তেতিয়া ৰজাই তেওঁক ক’লে, তুমি যিহোৱাৰ নামেৰে মোক কেৱল সত্য বাক্য ক’বলৈ, মই তোমাক কিমানবাৰ শপত খোৱাম?
\v 16 তাতে তেওঁ ক’লে, মই গোটেই ইস্ৰায়েলক ৰখীয়া নোহোৱা মেৰৰ জাকৰ নিচিনাকৈ পৰ্ব্বতবোৰৰ ওপৰত ছিন্ন-ভিন্ন হৈ থকা দেখিলোঁ, আৰু যিহোৱাই ক’লে, সেইবিলাকৰ গৰাকী নাই; সিহঁত প্ৰতি জনে নিজ নিজ ঘৰলৈ শান্তিৰে উলটি যাওক।
\v 17 পাছে ইস্ৰায়েলৰ ৰজাই যিহোচাফটক ক’লে, সি মোৰ বিষয়ে মঙ্গলৰ ভাববাণী প্ৰচাৰ নকৰি কেৱল অমঙ্গল হে প্ৰচাৰ কৰিব, ইয়াক জানো মই পূৰ্ব্বেই আপোনাৰ আগত কোৱা নাই?
\v 18 মীখায়াই আৰু ক’লে, বাৰু, তোমালোকে যিহোৱাৰ বাক্য শুনা, মই যিহোৱাক নিজ সিংহাসনত বহি থকা দেখিলোঁ; তেওঁৰ সোঁফালে আৰু বাওঁফালে স্বৰ্গৰ সকলো বাহিনী থিয় হৈ আছে।
\v 19 তাৰ পাছত যিহোৱাই ক’লে, ইস্ৰায়েলৰ আহাব ৰজা গৈ ৰামোৎ-গিলিয়দত পতিত হ’বৰ নিমিত্তে কোনে তেওঁৰ প্ৰবৃত্তি জন্মাব? তেতিয়া কোনোৱে এক ভাবে আৰু আন কোনোৱে আন ভাবে ক’লে।
\v 20 শেষত এক আত্মাই ওলায় আহি যিহোৱাৰ সাক্ষাতে থিয় হৈ ক’লে, ময়ে তেওঁৰ প্ৰবৃত্তি জন্মাম। তাতে যিহোৱাই ক’লে, কিহেৰে?
\v 21 সি ক’লে, মই গৈ তেওঁৰ আটাই ভাববাদীবিলাকৰ মুখত মিছা কওঁতা আত্মা হম। তেতিয়া তেওঁ ক’লে, হয়, তুমি তেওঁৰ প্ৰবৃত্তি জন্মাবা, আৰু কৃতকাৰ্য্যও হ’বা; ওলাই যোৱা সেই দৰে কৰাগৈ।
\v 22 এই হেতুকে, চোৱা, যিহোৱাই তোমাৰ এই সকলো ভাববাদীবিলাকৰ মুখত মিছা কওঁতা এক আত্মা দিলে; কিন্তু যিহোৱাই তোমাৰ বিষয়ে অমঙ্গলৰ কথা ক’লে।
\p
\v 23 তেতিয়া কনানাৰ পুতেক চিদিকিয়াই ওচৰলৈ আহি মীখায়াৰ গালত চৰ মাৰি ক’লে, তোক কথা ক’বৰ নিমিত্তে যিহোৱাৰ আত্মা মোৰ পৰা কোন পথেদি গ’ল?
\v 24 তাতে মীখায়াই ক’লে, চোৱা, যি দিনা তুমি লুকাবৰ নিমিত্তে ভিতৰ কোঠালিলৈ সোমাই যাবা, সেই দিনাই তাক জানিবা।
\v 25 পাছে ইস্ৰায়েলৰ ৰজাই আজ্ঞা কৰিলে, মীখায়াক ধৰি নগৰৰ অধ্যক্ষ অমোনৰ আৰু ৰাজকোঁৱৰ যোৱাচৰ ওচৰলৈ আকৌ লৈ যা,
\v 26 আৰু কবি, ৰজাই এইদৰে কৈছে, ইয়াক বন্দীশালত বন্ধ কৰি থোৱা, আৰু মই শান্তিৰে নাহোমানে ইয়াক খাবৰ নিমিত্তে কষ্টযুক্ত অন্ন আৰু কষ্টযুক্ত জল দিয়া।
\v 27 তাতে মীখায়াই ক’লে, তুমি যদি কোনো ৰূপে শান্তিৰে উলটি আহা, তেন্তে যিহোৱাই মোৰ মুখে বাক্য কোৱা নাই। তেওঁ আৰু ক’লে, হে জাতিবিলাক, ইয়াক সকলোৱে শুনা।
\p
\v 28 তাৰ পাছত ইস্ৰায়েলৰ ৰজা আৰু যিহূদাৰ যিহোচাফট ৰজা ৰামোৎ-গিলিয়দলৈ গ’ল।
\v 29 পাছে ইল্ৰায়েলৰ ৰজাই যিহোচাফটক ক’লে, মই অন্য বেশ ধৰি যুদ্ধত সোমাম; কিন্তু আপুনি হ’লে আপোনাৰ ৰাজ বস্ত্ৰ পিন্ধক। তেতিয়া ইস্ৰায়েলৰ ৰজাই অন্য বেশ ধৰিলত, তেওঁবিলাক যুদ্ধত সোমাল।
\v 30 কিন্তু অৰামৰ ৰজাই আপোনাৰ ৰথৰ অধ্যক্ষবিলাকক এই আজ্ঞা দিছিল, বোলে, তোমালোকে ইস্ৰায়েলৰ ৰজাৰ সৰু কি বৰ আন কাৰোঁ লগত যুদ্ধ নকৰিবা।
\v 31 এই হেতুকে ৰথৰ অধ্যক্ষবিলাকে যিহোচাফটক দেখি এৱেই ইস্ৰায়েলৰ ৰজা এই বুলি, তেওঁৰ লগত যুদ্ধ কৰিবলৈ এফলীয়া হৈ গ’ল; তাতে যিহোচাফটে আটাহ পাৰিবলৈ ধৰিলে। (যিহোৱাই তেওঁক সহায় কৰিলে; আৰু তেওঁৰ ওচৰৰ পৰা আঁতৰ হৈ যাবলৈ সিহঁতৰ মনত প্ৰবৃত্তি জন্মালে)।
\v 32 তেতিয়া ৰথৰ অধ্যক্ষবিলাকে তেওঁক ইস্ৰায়েলৰ ৰজা নহয় বুলি জানি, তেওঁৰ পাছত খেদি যাবলৈ এৰিলে।
\v 33 কিন্তু কোনো এটা মানুহে কোনো জনক মাৰিবলৈ ধনুৰ জোঁৰ টানি দৈবক্ৰমে ইস্ৰায়েলৰ ৰজাৰ কৱচ আৰু উদৰ-ৰক্ষাৰ জোঁৰতে কাড় মাৰিলে; তাতে তেওঁ তেওঁৰ সাৰথিক ক’লে, তোমাৰ হাত ঘুৰাই সৈন্যৰ মৈদৰ পৰা মোক উলিয়াই নিয়া; কিয়নো মই বৰকৈ খুন হলোঁ।
\v 34 সেই দিনা বৰ যুদ্ধ হ’ল; কিন্তু গধুলি নহয় মানেলৈকে অৰামীয়াবিলাকৰ আগত ইস্ৰায়েলৰ ৰজাক ৰথত থিয়কৈ ৰখা হ’ল; আৰু প্ৰায় সূৰ্য্য মাৰ যোৱা সময়ত তেওঁ মৰিল।
\c 19
\p
\v 1 পাছে যিহূদাৰ যিহোচাফট ৰজা শান্তিৰে যিৰূচালেমলৈ নিজৰ ঘৰলৈ উলটি আহিলত,
\v 2 হনানীৰ পুত্ৰ যেহূ দৰ্শকে তেওঁৰ লগত সাক্ষাত কৰিবলৈ গৈ, যিহোচাফট ৰজাক ক’লে, দুৰ্জনৰ সহায় কৰা আৰু যিহোৱাক ঘিণ কৰোঁতাবিলাকক প্ৰেম কৰা জানো তোমাৰ উচিত? এই কাৰণে তোমাৰ ওপৰত যিহোৱাৰ ক্ৰোধ আছে।
\v 3 তথাপি তুমি দেশৰ পৰা অচেৰা মুৰ্ত্তিবোৰ উচ্ছন্ন কৰাত, আৰু ঈশ্বৰক বিচাৰিবলৈ তোমাৰ মন যুগুত কৰাতে তোমাৰ কিছু সদ্ভাৱ পোৱা গ’ল।
\p
\v 4 তাৰ পাছত যিহোচাফটে যিৰূচালেমত বসতি কৰিলে; আৰু তেওঁ পুনৰাই ওলায় বাৰ-চেবাৰ পৰা ইফ্ৰয়ীম পৰ্ব্বতীয়া অঞ্চললৈকে লোকবিলাকৰ মাজত ফুৰি, তেওঁবিলাকৰ ওপৰ পিতৃবিলাকৰ ঈশ্বৰ যিহোৱাৰ ফাললৈ তেওঁবিলাকক ওলোটাই আনিলে।
\v 5 আৰু দেশৰ ভিতৰত গড়েৰে আবৃত যিহূদাৰ আটাইবোৰ নগৰৰ ভিতৰত প্ৰত্যেক নগৰত তেওঁ এজন এজন বিচাৰকৰ্ত্তা নিযুক্ত কৰি,
\v 6 বিচাৰ কৰ্ত্তাবিলাকক ক’লে, তোমালোকে, যি কৰিবা, তাক সাৱধান হৈ কৰিবা; কিয়নো তোমালোকে মানুহবিলাকৰ নিমিত্তে নহয়, কিন্তু যিহোৱাৰ নিমিত্তেহে বিচাৰ কৰিবা; আৰু বিচাৰত তেওঁ তোমালোকৰ সহায়কাৰী।
\v 7 এতেকে এতিয়া তোমালোকে যিহোৱালৈ ভয় ৰাখিবা; তোমালোকে সাৱধান হৈ কাৰ্য্য কৰা; কিয়নো আমাৰ ঈশ্বৰ যিহোৱাৰ গুৰিত অন্যায়, কি মুখ চোৱা, কি ভেটি খোৱা নহয়।
\p
\v 8 এয়াত বাজে, যিহোচাফটে যিৰূচালেমতো যিহোৱা-সমন্ধীয় বিচাৰৰ অৰ্থে আৰু বিবাদ ভাঙিবৰ অৰ্থে লেবীয়াবিলাকৰ, পুৰোহিতবিলাকৰ, আৰু ইস্ৰায়েলৰ পিতৃ-বংশৰ মূল মানুহবিলাকৰ কেইজনমানক নিযুক্ত কৰিলে।
\v 9 তেওঁবিলাক যিৰূচালেমলৈ উলটি অহাৰ পাছত তেওঁ সেই নিযুক্ত লোকবিলাকক এই আজ্ঞা দিলে, বোলে, তোমালোকে যিহোৱালৈ ভয় ৰাখি বিশ্বাসীৰূপে সিদ্ধ মনেৰে এইদৰে কাৰ্য্য কৰিবা।
\v 10 ৰক্তপাতৰ বিষয়ে, আৰু ব্যৱস্থা ও আজ্ঞাৰ, আৰু বিধি ও শাসন-প্ৰণালীৰ বিষয়ে যি কোনো গোচৰ, নিজ নিজ নগৰত বাস কৰা তোমালোকৰ ভাইবিলাকৰ পৰা তোমালোকৰ গুৰিত উপস্থিত হ’ব, সেই বিষয়ে তোমালোকে সিবিলাকক উপদেশ দিবা; তাতে সিবিলাক যিহোৱাৰ বিৰুদ্ধে দোষী নহ’ব, আৰু তোমালোকৰ ওপৰত আৰু তোমালোকৰ ভাইবিলাকৰ ওপৰত তাৰ নিমিত্তে যিহোৱাৰ ক্ৰোধ নাথাকিব; ইয়াকে কৰা, তেতিয়া তোমালোক দোষী নহ’বা।
\v 11 আৰু, চোৱা, যিহোৱাৰ সকলো বিচাৰত প্ৰধান পুৰোহিত অমৰীয়া, আৰু ৰজাৰ আটাই বিচাৰত যিহূদা-বংশীয় অধ্যক্ষ ইশ্মায়েলৰ পুত্ৰ জবাদয়া তোমালোকৰ ওপৰত নিযুক্ত আছে; আৰু লেবীয়াবিলাকো তোমালোকৰ আগত শাসনকৰ্ত্তা হৈ থাকিব। তোমালোকে সাহ দি কাৰ্য্য কৰা, আৰু যিহোৱা সাধু লোকৰ সংগী হওক।
\c 20
\s মোৱাবীয়া, অম্মোনীয়া আদি নানা জাতিৰ পৰা লোকবিলাক ৰক্ষা পোৱা।
\p
\v 1 পাছে মোৱাবৰ সন্তানবিলাক, অম্মোনীয়াত সন্তানবিলাক,
\v 2 আৰু সিহঁতৰ লগত কিছুমান মায়োনীয়া লোকে যিহোচাফটৰ বিৰুদ্ধে যুদ্ধ কৰিবলৈ আহিলত, মানুহবিলাকে আহি যিহোচাফটক এই সম্বাদ দিলে, বোলে, সাগৰৰ সিপাৰে থকা অৰামৰ পৰা অতিশয় অধিক লোকসমূহ আপোনাৰ বিৰুদ্ধে আহিছে; চাওক সিহঁত হচচোন-তামৰত, অৰ্থাৎ আয়ন-গদীত আছে।
\v 3 তাতে যিহোচাফটে ভয় কৰি যিহোৱাক বিচাৰিবলৈ ঠাৱৰ কৰিলে, আৰু যিহূদাৰ সকলো ফালে উপবাস ঘোষণা কৰিলে।
\v 4 আৰু যিহূদাৰ লোকবিলাকে যিহোৱাৰ আগত সাহাৰ্য্য যাচ্ঞা কৰিবলৈ গোট খালে; যিহূদাৰ আটাই নগৰৰ পৰা লোকবিলাকে যিহোৱাক বিচাৰ কৰিবলৈ আহিল।
\p
\v 5 পাছে যিহোচাফটে যিহোৱাৰ গৃহৰ নতুন চোতালখনৰ আগত যিহোৱাৰ আৰু যিৰূচালেমৰ সমাজৰ আগত থিয় হৈ ক’লে,
\v 6 হে আমাৰ ওপৰ পিতৃবিলাকৰ ঈশ্বৰ যিহোৱা, তুমিয়েই জানো স্বৰ্গত থকা ঈশ্বৰ নোহোৱা? আৰু তুমিয়েই জানো জাতিবিলাকৰ সকলো ৰাজ্যৰ ওপৰত শাসনকৰ্ত্তা নোহোৱা? তোমাৰেই হাতত শক্তি আৰু পৰাক্ৰম থকাত তোমাৰ অহিতে কোনেও থিয় হ’ব নোৱাৰে।
\v 7 হে আমাৰ ঈশ্বৰ, তুমিয়েই জানো তোমাৰ প্ৰজা ইস্ৰায়েল লোকবিলাকৰ আগত পৰা এই দেশ নিবাসীবিলাকক দূৰ কৰি তোমাৰ বন্ধু অব্ৰাহামৰ বংশক চিৰকালৰ নিমিত্তে এই দেশ দিয়া নাই?
\v 8 সিবিলাকে এই দেশত বসতি কৰি আছে, আৰু তাৰ মাজত তোমাৰ নামৰ নিমিত্তে এক ধৰ্ম্মধাম সাজি ক’লে,
\v 9 তৰোৱাল বা বিচাৰ সিদ্ধ দণ্ড, বা মহামাৰী, বা আকাল, এই এই অমঙ্গল যদি আমালৈ ঘটিব, তেন্তে আমি এই গৃহৰ আগত, আৰু তোমাৰ আগত (কিয়নো এই গৃহত তোমাৰ নাম আছে), থিয় হৈ, সঙ্কতৰ কালত তোমাৰ আগত কাতৰোক্তি কৰিম; তাতে তুমি তাক শুনি উদ্ধাৰ কৰিবা।
\v 10 এতিয়া চোৱা, ইস্ৰায়েল মিচৰ দেশৰ পৰা অহা সময়ত তুমি সিবিলাকৰ দেশত ইস্ৰায়েলক সোমাবলৈ নিদিলা, আৰু ইস্ৰায়েলে সিহঁতৰ পৰা এফলীয়া হৈ গৈ, সিহঁতক বিনষ্ট নকৰিলে, সেই অম্মোনৰ আৰু মোৱাবৰ সন্তানবিলাক আৰু চেয়ীৰ পৰ্ব্বতীয়া লোকবিলাক আহিছে।
\v 11 আৰু, চোৱা, তুমি যি আধিপত্য আমাক দিলা, তোমাৰ সেই আধিপত্যৰ পৰা সিহঁতে আমাক খেদাই দিবলৈ আহি উপকাৰৰ সলনি আমাৰ কেনে অপকাৰ কৰিছে!
\v 12 হে আমাৰ ঈশ্বৰ, তুমি সিহঁতৰ বিচাৰ নকৰিবা নে? কিয়নো আমাৰ অহিতে সেই যি অধিক অতিশয় লোক সমূহ আহিছে, সিহঁতৰ বিৰুদ্ধে আমাৰ নিজৰ কোনো সমৰ্থ নাই; আৰু কি কৰিব লাগিব, তাক আমি নাজানো, কেৱল তোমালৈ চাই আছোঁ।
\v 13 এইদৰে শিশু, তিৰোতা, আৰু সন্তানবিলাকে সৈতে গোটেই যিহূদা যিহোৱাৰ সাক্ষাতে থিয় হ’ল।
\p
\v 14 এনে সময়ত সমাজৰ মাজৰ মত্তনীয়াৰ বৃদ্ধ পৰিনাতি যিয়ীয়েলৰ পৰিনাতি বনায়াৰ নাতি জখৰিয়ৰ পুত্ৰ জহজীয়েল নামেৰে আচফৰ বংশৰ এজন লেবীয়া লোকত যিহোৱাৰ আত্মা স্থিতি হোৱাত, তেওঁ ক’লে,
\v 15 হে যিহূদা আৰু যিৰূচালেমৰ সকলো নিবাসীবিলাক, আৰু হে মহাৰাজ যিহোচাফট, তোমালোকে কাণ দিয়া; যিহোৱাই তোমালোকক এই কথা কৈছে, তোমালোকে সেই অতিশয় অধিক লোকসমুহক দেখি ভয় নকৰিবা আৰু বিহ্বল নহ’বা; কিয়নো এই যুদ্ধ তোমালোকৰ নহয়, কিন্তু ঈশ্বৰৰহে।
\v 16 তোমালোকে কাইলৈ সিহঁতৰ বিৰুদ্ধে নামি যাব; চোৱা, সিহঁত চীচলৈ উঠি যোৱা বাটেদি আহিছে; তোমালোকে যিৰুৱেল অৰণ্যৰ আগত উপত্যকাৰ শেষ ভাগত সিহঁতক পাবা।
\v 17 এই যুদ্ধত তোমালোকে যুদ্ধ কৰিব নালাগিব; হে যিহূদা আৰু যিৰূচালেম নিবাসীবিলাক, তোমালোকে শাৰী হৈ থিয় দি থাকি, তোমালোকৰ লগত, আগত থকা যিহোৱাই কৰা নিস্তাৰ দেখিবা; তোমালোকে ভয় নকৰিবা আৰু বিহ্বল নহ’বা, কাইলৈ সিহঁতৰ বিৰুদ্ধে যাত্ৰা কৰিবা; কিয়নো যিহোৱা তোমালোকৰ লগত আছে;
\v 18 তাতে যিহোচাফটে মাটিত মুখ দি প্ৰণিপাত কৰিলে, আৰু যিহূদাৰ সকলো লোক ও যিৰূচালেম নিবাসীবিলাকে যিহোৱাৰ আগত উবুৰি হৈ পৰি তেওঁৰ প্ৰণিপাত কৰিলে।
\v 19 পাছে কহাতৰ বংশৰ আৰু কোৰহৰ বংশৰ লেবীয়াবিলাকে অতিশয় বৰ মাতেৰে ইস্ৰায়েলৰ ঈশ্বৰ যিহোৱাৰ প্ৰশংসা কৰিবলৈ উঠি থিয় হ’ল।
\p
\v 20 পাছে তেওঁবিলাকে ৰাতিপুৱাতে উঠি তকোৱাৰ অৰণ্যলৈ ওলাই গ’ল; আৰু ওলাই যোৱা কালত, যিহোচাফটে থিয় হৈ ক’লে, হে যিহূদা আৰু যিৰূচালেম নিবাসীবিলাক, মোলৈ কাণ দিয়া; তোমালোকে নিজ ঈশ্বৰ যিহোৱাত বিশ্বাস কৰা, তাতে তোমালোক সুস্থিৰ হ’বা; আৰু তেওঁৰ ভাববাদীবিলাকত বিশ্বাস কৰা, তাতে তোমালোক কৃতকাৰ্য্য হ’বা।
\v 21 তাৰ পাছত তেওঁ লোকবিলাকে, সৈতে মন্ত্ৰণা কৰি ৰণলৈ সাজু হোৱাবিলাকৰ আগে আগে “যিহোৱাৰ স্তুতি গান কৰা; কিয়নো তেওঁৰ দয়া চিৰকাললৈকে থাকে”, এই কথা কৈ কৈ, যিহোৱাৰ উদ্দেশ্যে গীত গাবলৈ আৰু পবিত্ৰ শোভাৰে যিহোৱাৰ প্ৰশংসা কৰিবলৈ কেতবিলাক মানুহ নিযুক্ত কৰিলে।
\v 22 পাছে তেওঁবিলাকে গীত গাবলৈ আৰু প্ৰশংসা কৰিবলৈ আৰম্ভ কৰিলত, যিহূদাৰ বিৰুদ্ধে অহা অম্মোনৰ আৰু মোৱাবৰ সন্তানবিলাকৰ বিৰুদ্ধে যিহোৱাই গুপুত ঠাইত খাপ দি থকাবিলাকক নিযুক্ত কৰিলে; তাতে সিহঁত ঘাটিল।
\v 23 কিয়নো অম্মোনৰ আৰু মোৱাবৰ সন্তানবিলাকে নিঃশেষে বিনষ্ট আৰু সংহাৰ কৰিবলৈ, চেয়ীৰ-নিবাসীবিলাকৰ বিৰুদ্ধে উঠিল; আৰু সিহঁতে চেয়ীৰ নিবাসীবিলাকক, সংহাৰ কৰাৰ পাছত, নিজৰ মাজতে ইজনে সিজনক বিনষ্ট কৰিলে।
\p
\v 24 পাছে যিহূদাৰ লোকবিলাকে অৰণ্যৰ প্ৰহৰী-দুৰ্গলৈ গৈ, তাৰ পৰা সেই লোকসমূহৰ ফাললৈ মুখ ঘুৰাই চাই দেখিলে, যে, সিহঁত মৰা শ হৈ মাটিত পৰি আছে, ৰক্ষা পোৱা এজনো নাই।
\v 25 তেতিয়া যিহোচাফট আৰু তেওঁৰ লোকবিলাকে সিহঁতৰ লুটদ্ৰব্য আনিবলৈ গৈ শৱৰ লগত বহুত সম্পত্তি আৰু বহুমূল্য বাখৰ পালে; আৰু তেওঁবিলাকে সেইবোৰ নিজৰ নিমিত্তে সিহঁতৰ গাৰ পৰা উলিয়ালত, ইমান ধন হ’ল, যে, তেওঁবিলাকে সেই সকলোকে বৈ নিব নোৱাৰিলে; সেই লুটদ্ৰব্য ইমান অধিক আছিল যে, তাক লৈ যাবলৈ তেওঁবিলাকৰ তিনি দিন লাগিল।
\v 26 তাৰ পাছত চতুৰ্থ দিনা তেওঁবিলাকে বৰাখা উপত্যকাত গোট খালে; কিয়নো সেই ঠাইতে তেওঁবিলাকে যিহোৱাৰ ধন্যবাদ কৰিলে; এই কাৰণে আজিলৈকে সেই ঠাই বৰাখা (ধন্যবাদ) উপত্যকা বুলি প্ৰখ্যাত আছে।
\v 27 পাছে যিহূদাৰ আৰু যিৰূচালেমৰ প্ৰতিজন লোকে আৰু তেওঁবিলাকৰ অগ্ৰগামী যিহোচাফটে আনন্দেৰে যিৰূচালেমলৈ উলটি আহিবৰ নিমিত্তে মুখ ঘূৰালে; কিয়নো যিহোৱাই তেওঁবিলাকৰ শত্ৰূবোৰৰ ওপৰত তেওঁবিলাকক আনন্দিত কৰিছিল।
\v 28 আৰু তেওঁবিলাকে নেবল, বীণা, আৰু তুৰী বজাই যিৰূচালেমলৈ যিহোৱাৰ গৃহলৈ আহিল।
\v 29 পাছে যিহোৱাই ইস্ৰায়েলৰ শত্ৰূবোৰৰ বিৰুদ্ধে যুদ্ধ কৰা কথা আন আন দেশৰ সকলো লোকে শুনি, ঈশ্বৰ পৰা ভয় পালে।
\v 30 এইদৰে যিহোচাফটৰ ৰাজ্য সুস্থিৰ হ’ল; কিয়নো তেওঁৰ ঈশ্বৰে তেওঁক চাৰিওফালে জিৰণী দিলে।
\p
\v 31 যিহোচাফটে যিহূদাৰ ওপৰত ৰাজত্ব কৰিলে। তেওঁ পঁয়ত্ৰিশ বছৰ বয়সত ৰজা হৈ, যিৰূচালেমত পঁচিশ বছৰ ৰাজত্ব কৰিলে। তেওঁৰ মাক চিলহীৰ জীয়েক অজুবা আছিল।
\v 32 তেওঁ তেওঁৰ পিতৃ আচাৰ পথত চলিলে, তেওঁৰ পৰা নুঘূৰি, যিহোৱাৰ সাক্ষাতে সদাচৰণ কৰিলে।
\v 33 তথাপি ওখ ঠাইবোৰ গুচুউৱা নহ’ল; আৰু তেওঁবিলাকে তেতিয়াও নিজৰ ওপৰ পিতৃবিলাকৰ ঈশ্বৰলৈ নিজ নিজ মন যুগুত নকৰিলে।
\v 34 যিহোচাফটৰ অৱশিষ্ট বৃত্তান্তৰ আদ্ৰ্যোপান্ত কথা ইস্ৰায়েলৰ ৰজাবিলাকৰ ইতিহাস-পুস্তকত তোলা হনানীৰ পুত্ৰ যেহুৰ ইতিহাস-পুস্তকখনিত লিখা আছে।
\p
\v 35 ইয়াৰ পাছত যিহূদাৰ যিহোচাফট ৰজাই ইস্ৰায়েলৰ অতি দুৰাচাৰী অহজিয়া ৰজাৰ লগত যোগ দিলে।
\v 36 বিশেষকৈ তেওঁ তচীচলৈ যাবৰ নিমিত্তে জাহাজ সাজিবৰ অৰ্থে, তেওঁৰ লগত যোগ দিলে, আৰু তেওঁবিলাকে ইচিয়োন গেবৰত কেইবাখনো জাহাজ সজালে।
\v 37 তেতিয়া মাৰেচাৰ দোদাবাহুৰ পুত্ৰ ইলীয়েজৰে যিহোচাফটৰ, বিৰুদ্ধে এই ভাববাণী প্ৰচাৰ কৰিলে, তুমি অহজিয়াৰ লগত যোগ দিলা; এই নিমিত্তে যিহোৱাই তোমাৰ কাৰ্য্য ভাঙি পেলাইছে। তাতে সেই জাহাজবোৰ ভগ্ন হোৱাত তৰ্চীচলৈ যাব নোৱাৰিলে।
\c 21
\s যোৰাম আৰু অহজিয়াৰ ৰাজত্ব।
\p
\v 1 পাছে যিহোচাফটে তেওঁৰ ওপৰ-পিতৃবিলাকে সৈতে নিদ্ৰিত হ’ল, আৰু দায়ূদৰ নগৰত তেওঁৰ ওপৰ পিতৃবিলাকে লগত তেওঁক মৈদাম দিয়া হ’ল, আৰু তেওঁৰ পুত্ৰ যিহোৰাম তেওঁৰ পদত ৰজা হ’ল।
\v 2 অজৰিয়া, যিহীয়েল, জখৰিয়া, অজৰিয়া,মীখায়েল, আৰু চফটিয়া নামেৰে যিহোচাফটৰ পুত্ৰ যিহোৰামৰ কেইবাজনো ভায়েক আছিল; তেওঁবিলাক সকলোৱেই ইস্ৰায়েলৰ ৰজা যিহোচাফটৰ পুত্ৰ।
\v 3 তেওঁবিলাকৰ প্ৰতিজনক অধিক সম্পত্তি, অৰ্থাৎ ৰূপ,সোণ, বহুমূল্য বস্তু আৰু যিহূদা দেশত থকা গড়েৰে আবৃত নগৰবোৰ দান কৰিলে; কিন্তু ৰাজ্য হ’লে যিহোৰামৰ জেষ্ঠ্য পুত্ৰ দেখি তেওঁক দিলে।
\v 4 পাছে যিহোৰামে নিজৰ পিতৃৰ সিংহাসনত উঠি বলৱান হৈ, নিজৰ ভায়েকবিলাকক, আৰু ইস্ৰায়েলৰ কেইবাজনো অধ্যক্ষক তৰোৱালেৰে বধ কৰিলে।
\v 5 যিহোৰামে বত্ৰিশ বছৰ বয়সত ৰজা হৈ, যিৰূচালেমত আঠ বছৰ ৰাজত্ব কৰিলে।
\v 6 তেওঁ আহাবৰ জীয়েকক বিবাহ কৰিছিল, এই কাৰণে তেওঁ আহাবৰ বংশৰ নিচিনাকৈ ইস্ৰায়েলৰ ৰজাবিলাকৰ পথত চলি, যিহোৱাৰ সাক্ষাতে কু-আচৰণ কৰিলে।
\v 7 তথাপি, দায়ূদৰ লগত যিহোৱাই কৰা নিয়মৰ কাৰণে আৰু তেওঁক ও তেওঁৰ সন্তানবিলাকক চিৰকাললৈকে এক প্ৰদীপ দিম বুলি তেওঁ প্ৰতিজ্ঞা কৰাৰ কাৰণে দায়ূদৰ বংশক বিনষ্ট কৰিবলৈ তেওঁৰ ইচ্ছা নাছিল।
\p
\v 8 তেওঁৰ ৰাজত্বৰ সময়ত ইদোমীয়া লোকবিলাকে যিহূদাৰ অধীনতা অস্বীকাৰ কৰি নিজৰ ওপৰত এজন ৰজা পাতি ল’লে।
\v 9 এই হেতুকে যিহোৰামে তেওঁৰ সেনাপতিবিলাকক আৰু সকলো ৰথ লগত লৈ যাত্ৰা কৰিলে; আৰু তেওঁ ৰাতিয়েই উঠি তেওঁক বেৰি ধৰা ইদোমীয়াবিলাকক আৰু সিহঁতৰ ৰথৰ অধ্যক্ষ বিলাকক প্ৰহাৰ কৰিলে।
\v 10 এইদৰে ইদোমীয়া লোকবিলাকে আজিলৈকে যিহূদাৰ অধীনতা স্বীকাৰ কৰি থাকিল; সেই একে সময়তে লিবনায়ো তেওঁৰ অধীনতা অস্বীকাৰ কৰি বিদ্ৰোহ আচৰণ কৰিলে; কিয়নো তেওঁ তেওঁৰ ওপৰ পিতৃবিলাকৰ ঈশ্বৰ যিহোৱাক ত্যাগ কৰিছিল।
\p
\v 11 আৰু তেওঁ যিহূদাৰ অনেক পৰ্ব্বতত ওখ ঠাই স্থাপন কৰিলে, যিৰূচালেম নিবাসীবিলাকক ব্যভিচাৰ কৰালে, আৰু যিহূদাক অপথে নিলে।
\v 12 পাছে তেওঁলৈ এলিয়া ভাববাদীৰ পৰা এখন পত্ৰ আহিল; তাৰ কথা এই, তোমাৰ ওপৰ পিতৃ দায়ূদৰ ঈশ্বৰ যিহোৱাই এই কথা কৈছে, তুমি তোমাৰ পিতৃ যিহোচাফটৰ পথত,
\v 13 আৰু যিহূদাৰ আচা ৰজাৰ পথত নচলি, ইস্ৰায়েলৰ ৰজাবিলাকৰ পথত চলিছা, আৰু আহাবৰ বংশই কৰা নিচিনাকৈ যিহূদাক আৰু যিৰূচালেমত থকাবিলাকক ব্যভিচাৰ কৰাইছা, আৰু তোমাতকৈ উত্তম তোমাৰ পিতৃ-বংশৰ যি ভাইবিলাক, তেওঁবিলাকক বধ কৰিলা;
\v 14 এই কাৰণে চোৱা, যিহোৱাই তোমাৰ প্ৰজা, তোমাৰ সন্তান, তোমাৰ তিৰোতা, আৰু সকলো সম্পত্তি মহা আঘাতেৰে আঘাত কৰিব;
\v 15 আৰু তুমি নাড়ীৰ ৰোগত দিনে দিনে অতিশয় বেদনা পাবা; শেষত সেই ৰোগতে তোমাৰ নাড়ী-ভুৰু ওলাই পৰিব।
\p
\v 16 আৰু যিহোৱাই যিহোৰামৰ অহিতে পলেষ্টীয়াবিলাকৰ মন, আৰু কুচিয়াবিলাকৰ ওচৰত থকা আৰবীয়া বিলাকৰ মন উচটালত,
\v 17 সিহঁতে যিহূদাৰ বিৰুদ্ধে আহি গড় ভাঙি সোমাই, ৰাজ-গৃহত পোৱা সকলো সম্পত্তি, তেওঁৰ পুতেকবিলাক, আৰু তেওঁৰ তিৰোতাবিলাক লৈ গ’ল; তাতে সৰু পুতেক যিহোৱাজৰ বাহিৰে তেওঁৰ এটা পুতেকো অৱশিষ্ট নাথাকিল।
\p
\v 18 এই সকলো ঘটনাৰ পাছত, সুস্থ হ’ব নোৱাৰা নাড়ীৰ ৰোগেৰে যিহোৱাই তেওঁক আঘাত কৰিলে।
\v 19 তাতে কালক্ৰমে দুবছৰৰ মূৰত তেওঁৰ নাড়ী-ভুৰু সেই ৰোগত ওলাই পৰিল; পাছে তেওঁ অতিশয় যাতনাৰে মৰিল। আৰু তেওঁৰ ওপৰ-পিতৃবিলাকে যেনেকৈ সুগন্ধি বস্তু জ্বলাইছিল, তেনেকৈ প্ৰজাবিলাকে তেওঁৰ নিমিত্তে নজ্বলালে।
\v 20 তেওঁ বত্ৰিশ বছৰ বয়সত ৰজা হৈ যিৰূচালেমত আঠ বছৰ ৰাজত্ব কৰিছিল; তেওঁ মৰাত কাৰো মনত দুখ নালাগিল; আৰু লোকবিলাকে দায়ূদৰ নগৰত তেওঁক মৈদাম দিলে, কিন্তু ৰজাবিলাকৰ মৈদামৰ ঠাইত নিদিলে।
\c 22
\p
\v 1 পাছে যিৰূচালেম নিবাসীবিলাকে তেওঁৰ সৰু পুতেক অহজিয়াক তেওঁৰ পদত ৰজা পাতিলে; কাৰণ আৰবীয়াবিলাকে সৈতে ছাউনিলৈ অহা লোকদলে তেওঁৰ বৰ পুতেক আটাই কেইটাকে বধ কৰিছিল। এইদৰে যিহূদাৰ ৰজা যিহোৰামৰ পুত্ৰ অহজিয়া ৰজা হ’ল।
\v 2 অহজিয়াই বিয়াল্লিশ বছৰ বয়সত ৰজা হৈ, যিৰূচালেমত এবছৰ ৰাজত্ব কৰিলে, তেওঁৰ মাকৰ নাম অথলিয়া, তেওঁ অম্ৰীৰ নাতিয়েক।
\v 3 আৰু তেৱোঁ আহাবৰ বংশৰ পথত চলিলে; কিয়নো তেওঁ কু-অচৰণ কৰিবলৈ তেওঁৰ মাক তেওঁক মন্ত্ৰণা দিওঁতা আছিল।
\v 4 আৰু তেওঁ আহাবৰ বংশৰ নিচিনাকৈ যিহোৱাৰ সাক্ষাতে কু-আচৰণ কৰিলে, কাৰণ তেওঁৰ পিতৃ মৰাৰ পাছত সিবিলাকেই তেওঁৰ বিনাশ ঘটাওঁতা তেওঁৰ মন্ত্ৰী হ’ল।
\v 5 আৰু সিবিলাকৰেই মন্ত্ৰণা শুনি তেওঁ ৰামোৎ-গিলিয়দত অৰামৰ হজায়েল ৰজাই সৈতে যুদ্ধ কৰিবলৈ ইস্ৰায়েলৰ আহাব ৰজাৰ পুত্ৰ যিহোৰামৰ লগত গ’ল; তাতে অৰামীয়াহঁতে যোৰামক খুন কৰিলে।
\v 6 এই হেতুকে, তেওঁ অৰামৰ ৰজা হজায়েলে সৈতে যুদ্ধ কৰা সময়ত, সিহঁতে ৰামাত তেওঁৰ যিবোৰ ঘা লগাইছিল, সেইবোৰৰ পৰা যিজ্ৰিয়েলত সুস্থ হ’বলৈ তেওঁ উলটি আহিল। পাছে, আহাবৰ পুত্ৰ যিহোৰাম নৰিয়া পৰা দেখি, যিহূদাৰ ৰজা যিহোৰামৰ পুত্ৰ অজৰিয়াই তেওঁক চাবলৈ যিজ্ৰিয়েললৈ নামি গ’ল।
\p
\v 7 কিন্তু অহজিয়াই যোৰামৰ ওচৰলৈ যোৱাৰ কাৰণে ঈশ্বৰৰ পৰা তেওঁৰ বিনাশ হ’ল; কিয়নো তেওঁ যেতিয়া আহি পালে, তেতিয়া আহাবৰ বংশ উচ্ছন্ন কৰিবৰ অৰ্থে যিহোৱাই অভিষেক কৰা নিমচীৰ নাতিয়েক যেহূৰ লগত, সাক্ষাত কৰিবলৈ যিহোৰামৰ লগত তেৱোঁ ওলাই গৈছিল।
\v 8 পাছে যেহূৱে যি সময়ত আহাবৰ বংশৰ ওপৰত দণ্ড সাধিছিল, সেই সময়ত তেওঁ যিহূদাৰ অধ্যক্ষবিলাকক আৰু অহজিয়াৰ পৰিচৰ্য্যা কৰোঁতা তেওঁৰ ভায়েকবিলাকৰ পুতেকবিলাকক পাই বধ কৰিলে।
\v 9 পাছে তেওঁ অহজিয়াক বিচাৰিলত, মানুহবিলাকে তেওঁক ধৰি, (সেই সময়ত তেওঁ চমৰিয়াত লুকাই আছিল), যেহূৰ ওচৰলৈ আনি বধ কৰিলে; আৰু যি যিহোচাফটে তেওঁৰ সকলো মনে সৈতে যিহোৱাক বিচাৰিছিল, সেই জনৰ সন্তান বুলি কৈ, লোকবিলাকে তেওঁক মৈদাম দিলে। ৰাজ্যভাৰ লবলৈ সমৰ্থ থকা অহজিয়াৰ বংশৰ মাজত কোনো নাছিল।
\s অথলিয়া ৰাণীৰ ৰাজত্ব আৰু তেওঁৰ বিনাশ।
\p
\v 10 ইয়াৰ ভিতৰতে অহজিয়াৰ মাক অথলিয়াই যেতিয়া নিজৰ পুতেকক মৰা দেখিলে, তেতিয়া তেওঁ উঠি যিহূদাৰ গোটেই ৰাজ-বংশকে সংহাৰ কৰিলে।
\v 11 কিন্তু ৰজাৰ জীয়েক যিহোচবতে অহজিয়াৰ পুতেক যোৱাচক বধ কৰিব লগীয়া ৰাজকোঁৱৰ বিলাকৰ মাজৰ পৰা চুৰ কৰি লৈ তাক ধাইমাকে সৈতে বিছনা ৰখা কোঁঠালিত ৰাখিলে, এইদৰে যিহোয়াদা পুৰোহিতৰ ভাৰ্য্যা, যিহোৰাম ৰজাৰ জীয়েক, অহজিয়াৰ ভনীয়েক সেই যিহোচবতে তাক অথলিয়াৰ পৰা লুকুৱালে, তাতে ৰাণীয়ে তাক বধ কৰিবলৈ নাপালে।
\v 12 পাছে সি তেওঁবিলাকে সৈতে ঈশ্বৰৰ গৃহত ছবছৰ লুকাই থাকিল; সেই সময়ত অথলিয়াই দেশৰ ওপৰত ৰাজত্ব কৰিছিল।
\c 23
\p
\v 1 পাছে সপ্তম বছৰত যিহোয়াদাই সাহ কৰি শতপতিবিলাকক, অৰ্থাৎ যিৰোহমৰ পুত্ৰ অজৰিয়াক, যিহোহাননৰ পুত্ৰ ইশ্মায়েলক, ওবেদৰ পুত্ৰ অজৰিয়াক, অদায়াৰ পুত্ৰ মাচেয়াক, আৰু যিখ্ৰিৰ পুত্ৰ ইলীচাফটক লৈ নিজৰে সৈতে এটি নিয়ম কৰিলে। তাৰ পাছত তেওঁবিলাকে যিহূদা দেশত ফুৰি,
\v 2 যিহূদাৰ সকলো নগৰৰ পৰা লেবীয়াবিলাকক আৰু ইস্ৰায়েলৰ পিতৃ-বংশৰ মূল মানুহবিলাকক গোটাই লৈ আটাইবিলাকক যিৰূচালেমলৈ আহিল।
\v 3 পাছে গোটেই সমাজে ঈশ্বৰৰ গৃহত ৰজাৰ লগত এটি নিয়ম কৰিলে। যিহোয়াদাই তেওঁবিলাকক কলে, চোৱা, দায়ূদৰ সন্তানবিলাকৰ বিষয়ে কোৱা যিহোৱাৰ বাক্য অনুসাৰে ৰজাৰ পুয়েই ৰাজ্যভাৰ পাব।
\v 4 তোমালোকে এই কৰ্ম্ম কৰিবা, তোমালোকে পুৰোহিত আৰু লেবীয়াবিলাকৰ যিমান লোক বিশ্ৰাম-বাৰে সোমাব, সিবিলাকৰ তিনি ভাগৰ এভাগ দুৱৰী হ’ব;
\v 5 দ্বিতীয় ভাগ ৰাজগৃহত থাকিব; আৰু সকলো লোক যিহোৱাৰ গৃহৰ চোতাল কেইখনত থাকিব।
\v 6 কিন্তু পুৰোহিতবিলাক আৰু পৰিচৰ্য্যা কৰোঁতা লেবীয়াবিলাকৰ বাহিৰে আন কোনো মানুহ যিহোৱাৰ গৃহত নোসোমাওক; সিবিলাকহে সোমাব, কাৰণ সিবিলাক পবিত্ৰ; কিন্তু আন সকলো লোকে যিহোৱাৰ অৰ্থে পৰ দি থাকিব।
\v 7 আৰু লেবীয়াবিলাকৰ প্ৰতিজনে হাতত অস্ত্ৰ লৈ ৰজাক আবৰি ৰাখিব; যি কোনো লোক গৃহৰ ভিতৰত সোমাব, তাক বধ কৰা হওক; আৰু ৰজা যেতিয়া ভিতৰলৈ আহে, বা বাহিৰলৈ যায়, তেতিয়া তেওঁলোক তেওঁৰ লগতে থাকিব।
\p
\v 8 পাছে যিহোয়াদা পুৰোহিতে যি যি আজ্ঞা কৰিলে, লেবীয়াবিলাক আৰু গোটেই যিহূদাই সেইদৰে সকলোকে কৰিলে, তেওঁবিলাক প্ৰতিজনে বিশ্ৰাম বাৰে সোমোৱা আৰু বিশ্ৰাম বাৰে ওলোৱা নিজ নিজ লোকবিলাকক ল’লে, কিয়নো যিহোয়াদা পুৰোহিতে পাল আদায় হোৱাবিলাকক বিদায় নিদিলে।
\v 9 আৰু দায়ূদ ৰজাৰ যি যি বৰচা, ঢাল, আৰু বাৰূ ঈশ্বৰৰ গৃহত আছিল, যিহোয়াদা পুৰোহিতে সেইবোৰ শতপতিবিলাকক দিলে।
\v 10 আৰু তেওঁ সকলো লোকক গৃহৰ সোঁ কাষৰ পৰা বাওঁ কাষলৈকে যজ্ঞ-বেদিৰ আৰু গৃহৰ মাজ ঠাইত ৰজাৰ চাৰিওফালে ৰাখিলে; তেওঁ বিলাক প্ৰতিজনৰ হাতত অস্ত্ৰ আছিল।
\v 11 পাছে তেওঁবিলাকে ৰাজকোঁৱৰটিক বাহিৰলৈ উলিয়াই আনি, তেওঁৰ মূৰত কিৰীটি আৰু হাতত সাক্ষ্যপুস্তক দি তেওঁক ৰজা পাতিলে; আৰু যিহোয়াদা ও তেওঁৰ পুত্ৰবিলাকে তেওঁক অভিষেক কৰিলে; পাছে সকলোৱে ক’লে ৰজা চিৰজীৱী হওক।
\v 12 তেতিয়া লোকবিলাকে লৰাঢাপৰা কৰা, আৰু ৰজাক প্ৰশংসা কৰা এৰাও অথলিয়াই শুনি যিহোৱাৰ গৃহলৈ লোকবিলাকৰ ওচৰলৈ আহিল;
\v 13 আৰু চাই দেখিলে, যে, সোমোৱা ঠাইত ৰজা নিজ স্তম্ভটোৰ ওচৰত থিয় হৈ আছে; আৰু শতপতিবিলাক ও তুৰী বজোৱাবিলাক ৰজাৰ ওচৰত আছে; আৰু দেশৰ সকলো লোকবিলাকে আনন্দ কৰিছে, তুৰী বজাইছে, আৰু প্ৰশংসা কৰিব জনা নিপুণ গায়কবিলাকে বাদ্যযন্ত্ৰ লৈ গীত গাইছে। তাতে অথলিয়াই নিজৰ কাপোৰ ফালি, ৰাজদ্ৰোহ ৰাজদ্ৰোহ বুলি ক’লে।
\v 14 কিন্তু যিহোয়াদা পুৰোহিতে সৈন্যৰ অধ্যক্ষ শতপতিবিলাকক বাহিৰলৈ আনি ক’লে, তাইক দুই শাৰীৰ মাজেদি বাহিৰলৈ লৈ যোৱা; যি কোনো লোক তাইৰ পাছত যাব, তাক তৰোৱালেৰে বধ কৰা হওক; কিয়নো পুৰোহিতে কৈছিল, যিহোৱাৰ গৃহৰ ভিতৰত তাইক বধ নকৰিবা।
\v 15 তাতে লোকবিলাকে তেওঁৰ নিমিত্তে বাট এৰি দিলত, তেওঁ অশ্ব-দুৱাৰৰ সোমোৱা ঠাইলৈ গৈ ৰাজগৃহত সোমাল; আৰু সেই ঠাইতে তেওঁবিলাকে তেওঁক বধ কৰিলে।
\p
\v 16 পাছে লোকবিলাক যেন যিহোৱাৰ প্ৰজা হয়, এই ভাবেৰে যিহোয়াদাই নিজৰ আৰু আটাই প্ৰজা ও ৰজাৰ মাজত এটি নিয়ম কৰিলে।
\v 17 তেতিয়া, সকলো লোকবিলাকে বালৰ ঘৰলৈ গৈ সেই ঘৰ ভাঙি পেলালে, আৰু তাৰবেদি ও মুৰ্ত্তিবোৰ ডোখৰ ডোখৰ কৰিলে, আৰু বেদিবোৰৰ আগত বালৰ পুৰোহিত মত্তনক বধ কৰিলে।
\v 18 আৰু দায়ূদৰ আদেশ অনুসাৰে, আনন্দেৰে আৰু গানেৰে সৈতে, মোচিৰ ব্যৱস্থাত লিখামতে, যিহোৱাৰ উদ্দেশ্যে হোম-বলি উৎসৰ্গ কৰিবলৈ, দায়ূদে যিহোৱাৰ গৃহত যি লেবীয়া পুৰোহিতবিলাকক ভাগ ভাগ কৰি দিছিল, তেওঁবিলাকৰ হাতত যিহোয়াদাই যিহোৱাৰ গৃহৰ কাৰ্য্যভাৰ শোধাই দিলে।
\v 19 আৰু কোনো প্ৰকাৰ অশুচি মানুহ যেন নোসোমায়, এই নিমিত্তে তেওঁ যিহোৱাৰ গৃহৰ আটাই দুৱাৰত দুৱৰী ৰাখিলে।
\v 20 পাছে তেওঁ শতপতিবিলাকক, মান্যৱনমত লোকবিলাকক, লোকবিলাকৰ শাসনকৰ্ত্তা বিলাকক, আৰু দেশৰ সকলো লোকক লগত লৈ ৰজাক যিহোৱাৰ গৃহৰ পৰা নমাই আনিলে; তেওঁবিলাকে ওপৰ দুৱাৰেদি আহি ৰাজ গৃহত সোমাই ৰাজ সিংহাসনত ৰজাক বহোৱালে।
\v 21 তেতিয়া লোকবিলাকে অথলিয়াক তৰোৱালেৰে বধ কৰাত, দেশৰ সকলো মানুহে আনন্দ কৰিলে, আৰু নগৰ সুথিলে থাকিল।
\c 24
\s যোৱাচৰ ৰাজত্ব। মন্দিৰ মেৰামত কৰা।
\p
\v 1 যোৱাচে সাত বছৰ বয়সত ৰজা হৈ, যিৰূচালেমত চল্লিশ বছৰ ৰাজত্ব কৰিলে; তেওঁৰ মাক বেৰ-চেবা-নিবাসিনী চিবিয়া আছিল।
\v 2 যিহোয়াদা পুৰোহিতৰ জীৱনৰ সকলো কালত, যিহোৱাৰ দৃষ্টিত যি ন্যায়, যোৱাচে তাকে কৰিলে।
\v 3 যিহোয়াদাই তেওঁৰ লগত দুজনী ছোৱালী বিয়া দিলে; তাতে তেওঁৰ ঔৰসত কেইবাটাও পুতেক আৰু কেইবাজনীও জীয়েক জন্মিল।
\p
\v 4 পাছে যিহোৱাৰ গৃহ আগৰ নিচিনা কৰিবলৈ যোৱাচৰ মন হ’ল।
\v 5 তাতে তেওঁ পুৰোহিত আৰু লেবীয়াবিলাকক গোটাই তেওঁবিলাকক ক’লে, তোমালোকে যিহূদাৰ নগৰবোৰলৈ ওলাই য়োৱা, আৰু বছৰে বছৰে তোমালোকৰ ঈশ্বৰৰ গৃহ মেৰামত কৰিবলৈ গোটেই ইস্ৰায়েলৰ পৰা ৰূপ গোটোৱা, এই কাৰ্য্য বেগাই কৰা; কিন্তু লেবীয়াবিলাকে তাক বেগাই নকৰিলে।
\v 6 পাছে ৰজাই প্ৰধান পুৰোহিত যিহোয়াদাক মতাই ক’লে, সাক্ষ্য ফলিৰ তম্বুৰ নিমিত্তে ঈশ্বৰৰ দাস মোচিয়ে আৰু ইস্ৰায়েলৰ সমাজে নিৰূপণ কৰা কৰ যিহূদা আৰু যিৰূচালেমৰ পৰা আনিবলৈ তুমি লেবীয়াবিলাকক কিয় কোৱা নাই?
\v 7 কিয়নো সেই দুষ্ট তিৰোতা অথলিয়াৰ পুতেকহঁতে ঈশ্বৰৰ গৃহ ভাঙিছিল, আৰু যিহোৱাৰ গৃহত থকা আটাই পবিত্ৰ বস্তু লৈ বাল দেৱতাৰ নিমিত্তে খৰচ কৰিছিল।
\v 8 পাছে ৰজাই আজ্ঞা কৰিলত, তেওঁবিলাকে এটা চন্দুক সাজি তাক যিহোৱাৰ গৃহৰ দুৱাৰৰ ওচৰত বাহিৰ ফালে ৰাখিলে।
\v 9 আৰু ঈশ্বৰৰ দাস মোচিয়ে অৰণ্যত ইস্ৰায়েলৰ ওপৰত যি কৰ লগাইছিল, তাক যিহোৱাৰ উদ্দেশ্যে আনিবলৈ, যিহূদা আৰু যিৰূচালেমৰ সকলো ফালে ঘোষণা কৰা হ’ল।
\v 10 তাতে আটাই অধ্যক্ষবিলাকে আৰু সকলো প্ৰজাই আনন্দেৰে তাক আনি, কাৰ্য্য শেষ নোহোৱালৈকে চন্দুকত পেলাই পেলাই থাকিল।
\v 11 আৰু লেবীয়াবিলাকৰ হতুৱাই চন্দুকটো ৰজাৰ নিযুক্ত লোকবিলাকৰ ওচৰলৈ নিয়া সময়ত তাৰ ভিতৰত অনেক ৰূপ দেখা গলে, ৰাজলিখকে আৰু প্ৰধান পুৰোহিতৰ নিযুক্ত এজন লোকে আহি চন্দুকটো অজৰাই, পাছে পুনৰাই দাঙি নি তাৰ নিজ ঠাইত ৰাখেগৈ; দিনে দিনে এইদৰে কৰি তেওঁবিলাকে অনেক ৰূপ গোটালে।
\v 12 পাছে ৰজা আৰু যিহোয়াদাই যিহোৱাৰ গৃহৰ কাম কৰাওঁতা লোকবিলাকক তাক দিলে, তেওঁবিলাকে তাৰেই, যিহোৱাৰ গৃহ আগৰ নিচিনা কৰিবৰ নিমিত্তে ৰাজ মিস্ত্ৰী আৰু কাঠমিস্ত্ৰী আনিলে, আৰু যিহোৱাৰ গৃহ মেৰামত কৰিবৰ নিমিত্তে লোহাৰ আৰু পিতলৰ কাম কৰোঁতা বিলাককো আনিলে।
\v 13 তাতে কাম কৰোঁতাবিলাকে কাম কৰালত, তেওঁবিলাকৰ দ্বাৰাই সম্পূৰ্ণকৈ কাৰ্য্য সমাধা কৰা হ’ল; এইদৰে তেওঁবিলাকে ঈশ্বৰৰ গৃহ আগৰ অৱস্থাত স্থাপন কৰি দৃঢ় কৰিলে।
\v 14 কাম কৰি এঁটোৱাৰ পাছত, তেওঁবিলাকে বাকী ৰূপ ৰজাৰআৰু যিহোয়াদাৰ আগলৈ আনিলে; তাৰ দ্বাৰাই যিহোৱাৰ গৃহৰ নিমিত্তে নানা পাত্ৰ, অৰ্থাৎ পৰিচৰ্য্যা কৰা পাত্ৰ, আৰু হোম কৰা পাত্ৰ,আৰু পিয়লা আদি সোণৰ আৰু ৰূপৰ পাত্ৰ সজা হ’ল। আৰু যিহোয়াদাৰ জীৱনৰ সকলো কালত যিহোৱাৰ গৃহত সদায় হোম-বলি দিয়া হৈছিল।
\p
\v 15 পাছে যিহোৱাদাই বৃদ্ধ হৈ সম্পুৰ্ণ আয়ুস পাই মৰিল; মৰা সময়ত তেওঁৰ এশত্ৰিশ বছৰ বয়স আছিল।
\v 16 তেওঁবিলাকে তেওঁক দায়ূদৰ নগৰত ৰজাবিলাকৰ লগত মৈদাম দিলে; কিয়নো তেওঁ ইস্ৰায়েলৰ মাজত আৰু ঈশ্বৰৰ সম্পৰ্কে ও ঈশ্বৰৰ গৃহৰ সম্পৰ্কে মঙ্গলজনক কাৰ্য্য কৰিছিল;
\v 17 যিহোয়াদাৰ মুত্যুৰ পাছত, যিহূদাৰ অধ্যক্ষবিলাকে আহি ৰজাক প্ৰণিপাত কৰিলে; তেতিয়া ৰজাই তেওঁবিলাকৰ কথা শুনিলে।
\v 18 পাছে তেওঁবিলাকে তেওঁবিলাকৰ ওপৰ পিতৃবিলাকৰ ঈশ্বৰ যিহোৱাৰ গৃহ ত্যাগ কৰি, আচেৰা মুৰ্ত্তি আৰু নানা প্ৰতিমাবোৰক পূজা কৰিবলৈ ধৰিলে, তেওঁবিলাকৰ সেই দোষৰ কাৰণে যিহূদালৈ আৰু যিৰূচালেমলৈ ক্ৰোধ হ’ল।
\v 19 তথাপি যিহোৱালৈ তেওঁবিলাকক ওলোটাই আনিবৰ নিমিত্তে তেওঁ ভাববাদী বিলাকক তেওঁবিলাকৰ ওচৰলৈ পঠালে, আৰু তেওঁবিলাকে তেওঁবিলাকৰ অহিতে সাক্ষ্য দিলে; কিন্তু তেওঁবিলাকে কাণ নিদিলে।
\p
\v 20 পাছে যিহোয়াদা পুৰোহিতৰ পুত্ৰ জখৰিয়াৰ ওপৰত ঈশ্বৰৰ আত্মা স্থিতি হ’লত, তেওঁ লোক বিলাকত -কৈ ওখত থিয় হৈ তেওঁবিলাকক ক’লে, ঈশ্বৰে এই কথা কৈছে, তোমালোকে কিয় যিহোৱাৰ আজ্ঞা লঙ্ঘন কৰিছা? ইয়াতে তোমালোক কৃতকাৰ্য্য নহ’বা; তোমালোকে যিহোৱাক ত্যাগ কৰিলা, এই হেতুকে তেওঁ তোমালোককো ত্যাগ কৰিলে।
\v 21 তাতে লোকবিলাকে তেওঁৰ বিৰুদ্ধে চক্ৰান্ত কৰি, ৰজাৰ আজ্ঞাৰে যিহোৱাৰ গৃহৰ চোতালত তেওঁক শিল দলিয়াই বধ কৰিলে।
\v 22 তেওঁৰ পিতৃ যিহোৱাদাই যে ৰজালৈ দয়া কৰিছিল, তাক যোৱাচ ৰজাই সোঁৱৰণ নকৰি তেওঁৰ পুত্ৰক এইদৰে বধ কৰালে; তেওঁ মৃত্যুৰ সময়ত কৈছিল, যিহোৱাই দৃষ্টি কৰি ইয়াৰ প্ৰতিশোধ লওক।
\p
\v 23 পাছে এবছৰৰ মুৰত অৰামৰ সৈন্যসামন্ত তেওঁৰ বিৰুদ্ধে আহিল, সিহঁতে যিহূদা আৰু যিৰূচালেমলৈ আহি লোকবিলাকৰ মাজৰ সকলো অধ্যক্ষক বিনষ্ট কৰিলে, আৰু তেওঁবিলাক আটাই লুটদ্ৰব্য দম্মেচকৰ ৰজাৰ ওচৰলৈ পঠাই দিলে।
\v 24 কিয়নো যদিও অৰামীয়াবিলাকৰ অলপ লোক থকা সৈন্য সামন্ত আহিল, তথাপি যিহোৱাই সিহঁতৰ হাতত, অতিশয় অধিক লোক থকা সৈন্যসামন্তক শোধাই দিলে, কাৰণ লোকবিলাকে তেওঁবিলাকৰ ওপৰ পিতৃবিলাকৰ ঈশ্বৰ যিহোৱাক ত্যাগ কৰিছিল। এইদৰে অৰামীয়াবিলাকে যোৱাচক প্ৰতিফল দিলে।
\p
\v 25 আৰু শত্ৰূবোৰ যেতিয়া তেওঁৰ ওচৰৰ পৰা গুচি গ’ল, (কিয়নো তেওঁক এৰি যোৱা সময়ত তেওঁ বৰ টান নৰিয়া হৈ পৰি আছিল), যেতিয়া তেওঁৰ দাসবিলাকে যিহোয়াদাক পুৰোহিতৰ পুত্ৰবিলাকৰ ৰক্তপাতৰ কাৰণে চক্ৰান্ত কৰি, তেওঁৰ শয্যাতে তেওঁক বধ কৰিলে; তাতে তেওঁ মৰিল; পাছে তেওঁক দায়ূদৰ নগৰত মৈদাম দিয়া হ’ল, কিন্তু ৰজাবিলাকৰ মৈদামৰ ঠাইত মৈদাম দিয়া নহ’ল।
\v 26 অম্মোনীয়ানী চিমিয়তৰ পুতেক যাহদ, আৰু মোৱাবীয়ানী চিম্ৰীতৰ পুতেক যিহোজাবদ, এই দুজনেই তেওঁৰ বিৰুদ্ধে চক্ৰান্ত কৰিছিল।
\v 27 তেওঁৰ পুতেকবিলাকৰ কথা, তেওঁৰ বিৰুদ্ধে কোৱা গুৰুতৰ ভাৰবাক্য, আৰু ঈশ্বৰৰ গৃহ পুনৰায় স্থাপন কৰা কথা ৰজাবিলাকৰ ইতিহাস-পুস্তকৰ টীকাশাস্ত্ৰখনত লিখা আছে। পাছে তেওঁৰ পুত্ৰ অমচিয়া তেওঁৰ পদত ৰজা হ’ল।
\c 25
\s অমচিয়াৰ ৰাজত্ব। তেওঁৰ দেৱপূজা আৰু যুদ্ধ।
\p
\v 1 অমচিয়াই পঁচিশ বছৰ বয়সত ৰজা হৈ, যিৰূচালেমত ঊনত্ৰিশ বছৰ ৰাজত্ব কৰিলে; তেওঁৰ মাক যিৰূচালেম-নিবাসিনী যিহোৱদ্দন আছিল।
\v 2 যিহোৱাৰ দৃষ্টিত যি ন্যায়, তেওঁ তাকে কৰিলে; কিন্তু সিদ্ধ মনেৰে নকৰিলে।
\v 3 পাছে ৰাজ্য তেওঁৰ অধিকাৰত থিৰ হোৱামাত্ৰে, তেওঁৰ পিতৃ ৰজাক বধ কৰা নিজৰ দাস বিলাকক তেওঁ বধ কৰিলে।
\v 4 কিন্তু তেওঁ সিহঁতৰ সন্তানবিলাকক বধ নকৰিলে, কিন্তু পুতেকহঁতৰ কাৰণে বাপেকহঁত আৰু বাপেকহঁতৰ কাৰণে পুতেকহঁত নমৰিব, প্ৰতিজনে নিজ নিজ পাপৰ কাৰণে মৰিব, মোচিৰ ব্যৱস্থা-পুস্তকখনত লিখা যিহেৱাৰ এই আজ্ঞা অনুসাৰে তেওঁ কাৰ্য্য কৰিলে।
\p
\v 5 পাছে অমচিয়াই যিহূদাক গোট খুৱালে, আৰু গোটেই যিহূদা আৰু বিন্যামীনৰ পিতৃবংশ অনুসাৰে সহস্ৰপতি আৰু শতপতিবিলাকৰ অধীনে অধীনে লোকবিলাকক চিজিল কৰি ৰাখিলে; আৰু বিশ বছৰ ও তাতকৈ অধিক বয়সীয়া লোকবিলাকক লেখ কৰি, যুদ্ধলৈ যাব পৰা আৰু যাঠী ও ঢাল ধৰিব পৰা তিনি লাখ মনোনীত লোক পালে।
\v 6 তেওঁ এশ কিক্কৰ ৰূপ বেচ দি, সিবিলাকৰ বাহিৰে ইস্ৰায়েলৰ পৰা এক লাখ পৰক্ৰমী বীৰ পুৰুষ ল’লে।
\v 7 কিন্তু ঈশ্বৰৰ এজন লোকে তেওঁৰ গুৰিলৈ আহি ক’লে, হে মহাৰাজ, ইস্ৰায়েলৰ সৈন্য তোমাৰ লগত নাযাওক; কাৰণ ইস্ৰায়েলৰ লগত অৰ্থাৎ ইফ্ৰয়িমৰ কোনো সন্তানৰ লগত যিহোৱা নাথাকে।
\v 8 কিন্তু তুমিয়েই গৈ কাৰ্য্য কৰা, যুদ্ধৰ নিমিত্তে সাহিয়াল হোৱা; নতুবা ঈশ্বৰে শত্ৰূবোৰৰ হাতত তোমাক পেলাব; কিয়নো সহায় কৰিবলৈ আৰু পেলাবলৈ ঈশ্বৰৰ শক্তি আছে।
\v 9 তাতে অমচিয়াই ঈশ্বৰৰ লোকক ক’লে, বাৰু, কিন্তু সেই ইস্ৰায়েলীয়া সৈন্যদলক যি এশ কিক্কৰ ৰূপ দিলোঁ, তাৰ নিমিত্তে আমি কি কৰিম? ঈশ্বৰৰ লোকে ক’লে, যিহোৱাই তোমাক তাতকৈ অধিক দিব পাৰে।
\v 10 তেতিয়া অমচিয়াই সিহঁতক, অৰ্থাৎ ইফ্ৰয়িমৰ পৰা তেওঁৰ ওচৰলৈ অহা সেই সৈন্যদলক নিজ নিজ ঘৰলৈ যাবলৈ পৃথক কৰিলে; তাতে যিহূদাৰ বিৰুদ্ধে সিহঁতৰ ক্ৰোধ জ্বলি উঠিল; আৰু সিহঁত বৰ ক্ৰোদ্ধ হৈ নিজৰ ঠাইলৈ উলটি গ’ল।
\v 11 পাছে অমচিয়াই সাহিয়াল হৈ, তেওঁৰ লোকবিলাকক উলিয়াই ল’লে, আৰু লবণ উপত্যকালৈ গৈ, চেয়ীৰৰ সন্তানবিলাকৰ দহ হাজাৰ লোকক বধ কৰিলে।
\v 12 যিহূদাৰ সন্তানবিলাকে সিহঁতৰ আন দহ হাজাৰ লোকক জীয়াই জীয়াই ধৰি বন্দী কৰি পৰ্ব্বতৰ টিঙলৈ তুলি নি তাৰ পৰা তললৈ পেলাই দিলে; তাতে সিহঁত আটাইবোৰক গুড়ি কৰা হ’ল।
\v 13 কিন্তু অমচিয়াই তেওঁৰ লগত যুদ্ধ-যাত্ৰা কৰিবলৈ নিদি ওভোটাই পঠোৱা সৈন্যদলৰ লোকবিলাকে চমৰিয়াৰ পৰা বৈৎহোৰোণলৈকে যিহূদাৰ নগৰবোৰ আক্ৰমণ কৰি, তেওঁবিলাকৰ তিনি হাজাৰ লোকক বধ কৰিলে, আৰু বহুত বস্তু লুট কৰি নিলে।
\p
\v 14 ইদোমীয়াবিলাকক বধ কৰি উলটি অহাৰ পাছত, অমচিয়াই চেয়ীৰৰ সন্তানবিলাকৰ দেৱতাবোৰ লগত আনি নিজৰ দেৱতা বুলি সেইবোৰ স্থাপন কৰিলে, আৰু সেইবোৰৰ আগত প্ৰণিপাত কৰিবলৈ ও সেইবোৰৰ উদ্দেশ্যে ধূপ জ্বলাবলৈ ধৰিলে।
\v 15 তাতে অমচিয়ালৈ যিহোৱাৰ ক্ৰোধ প্ৰজ্বলিত হোৱাত, যিহোৱাই তেওঁৰ হুৰিলৈ এজন ভাববাদী পঠালে; তেওঁ ৰজাক ক’লে, সেই জাতিৰ যি দেৱতাবোৰে তোমাৰ হাতৰ পৰা তোমাৰ প্ৰজাবিলাকক উদ্ধাৰ কৰা নাই, তুমি সেইবোৰক কিয় বিচাৰ কৰিলা?
\v 16 তেওঁ সেই কথা কওঁতেই ৰজাই তেওঁক ক’লে, আমি জানো তোক ৰাজ মন্ত্ৰী পাতিলোঁ? মনে মনে থকা; তই কিয় মাৰ খাবি? তাতে সেই ভাববাদীয়ে ক্ষান্ত হৈ ক’লে, তুমি এই কাম কৰিলা, আৰু মোৰ আলচ নুশুনিলা, ইয়াতে মই জানিলোঁ যে, ঈশ্বৰে তোমাক বিনষ্ট কৰিবলৈ থিৰ কৰিছে।
\p
\v 17 সেই সময়ত যিহূদাৰ অমচিয়া ৰজাই পৰামৰ্শ লৈ, যেহূৰ নাতি যিহোৱাহজৰ পুত্ৰ যোৱাচ নামেৰে ইস্ৰায়েলৰ ৰজাৰ ওচৰলৈ দূত পঠাই ক’লে, আহাঁ, আমি ইজনে সিজনে মুখ চোৱাচুই কৰোঁহঁক।
\v 18 তাতে ইস্ৰায়েলৰ যোৱাচ ৰজাই যিহূদাৰ অমচিয়া ৰজাৰ ওচৰলৈ মানুহ পঠাই ক’লে, লিবানোনত থকা কাঁইট গছে লিবানোনত থকা এৰচ গছজোপালৈ কৈ পঠালে, বোলে, তোমাৰ জীয়েৰাক মোৰ পোৰ লগত বিবাহ দিয়া; পাছে লিবানোনত থকা এটা বনৰীয়া জন্তুৱে সেই ফালে ফুৰি, সেই কাঁইট গছ গচকি পেলালে।
\v 19 তুমি কৈছা, চোৱা, মই ইদোমক পৰাজয় কৰিলোঁ এই বুলি দৰ্প কৰিবলৈ, তোমাৰ মন গৰ্ব্বী হৈছে; তুমি এতিয়া নিজ ঘৰতে থাকা; নিজ অমঙ্গলৰ অৰ্থে কিয় যুদ্ধ কৰি তুমি আৰু তোমাৰে সৈতে যিহূদা পতিত হ’বা।
\p
\v 20 কিন্তু অমচিয়াই নুশুনিলে। কাৰণ, লোকবিলাকে ইদোমীয়া দেৱতাবোৰক বিচাৰ কৰাতে, তেওঁবিলাকক যেন শত্ৰূৰ হাতত দিয়া হয়, তাৰ নিমিত্তে ঈশ্বৰৰ পৰা এই ঘটনা হ’ল।
\v 21 পাছে ইস্ৰায়েলৰ যোৱাচ ৰজাই যুদ্ধ যাত্ৰা কৰিলে; তাতে তেওঁ আৰু যিহূদাৰ অমচিয়া ৰজাই যিহূদাৰ অধীনে থকা বৈৎচেমচত ইজনে সিজনে মুখ চোৱাচুই কৰিলে।
\v 22 তেতিয়া ইস্ৰায়েলৰ আগত যিহূদা ঘাটিল, আৰু প্ৰতিজনে নিজ নিজ তম্বুলৈ পলাই গ’ল।
\v 23 পাছে ইস্ৰায়েলৰ যোৱাচ ৰজাই যিহোৱাহজৰ নাতি যোৱাচৰ পুত্ৰ যিহূদাৰ অমচিয়া ৰজাক বৈৎ-চেমচত ধৰি যিৰূচালেমলৈ লৈ আহিল; আৰু ইফ্ৰয়িমৰ দুৱাৰৰে পৰা চুকৰ দুৱাৰলৈকে যিৰূচালেমৰ গড়ৰ চাৰিশ হাত ভাঙি পেলালে।
\v 24 আৰু ঈশ্বৰৰ গৃহত ওবেদ-ইদোমৰ জিমাত পোৱা আটাই সোণ, ৰূপ, আৰু সকলো পাত্ৰ আৰু ৰাজগৃহৰ ভঁৰালত পোৱা বস্তুবোৰ, আৰু বন্ধকস্বৰূপে কেতবিলাক লোককো লৈ তেওঁ চমৰিয়ালৈ উলটি গ’ল।
\p
\v 25 যিহোৱাহজৰ পুত্ৰ ইস্ৰায়েলৰ যোৱাচ ৰজাৰ মৃত্যুৰ পাছত, যোৱাচৰ পুত্ৰ যিহূদাৰ অমচিয়া ৰজা আৰু পোন্ধৰ বছৰ জীয়াই থাকিল।
\v 26 অমচিয়াৰ অৱশিষ্ট বৃত্তান্তৰ আদ্যোপান্ত কথা জানো যিহূদাৰ আৰু ইস্ৰায়েলৰ ৰজাবিলাকৰ ইতিহাস-পুস্তকখনত লিখা নাই?
\v 27 অমচিয়াই যিহোৱাৰ পাছত চলিবলৈ এৰাৰ পাছত লোকবিলাকে যিৰূচালেমত তেওঁৰ বিৰুদ্ধে চক্ৰান্ত কৰিলত, তেওঁ লাখীচলৈ পলাই গ’ল; কিন্তু সিহঁতে লাখীচলৈকে তেওঁৰ পাছত মানুহ পঠাই তেওঁক তাত বধ কৰালে।
\v 28 আৰু তেওঁলোকে তেওঁক ঘোঁৰাত তুলি আনি যিহূদাৰ নগৰত তেওঁৰ ওপৰ পিতৃবিলাকৰ লগত তেওঁক মৈদাম দিলে।
\c 26
\s উজ্জিয়াৰ ৰাজত্ব. তেওঁৰ উন্নতি। তেওঁৰ কু-আচৰণ, আৰু তাৰ প্ৰতিফল।
\p
\v 1 পাছে যিহূদাৰ সকলো লোকে ষোল্ল বছৰ বয়সীয়া উজ্জিয়াক লৈ তেওঁৰ পিতৃ অমচিয়াৰ পদত ৰজা পাতিলে।
\v 2 ৰজা তেওঁৰ ওপৰ পিতৃবিলাকে সৈতে নিদ্ৰিত হোৱাৰ পাছত, তেওঁ এলৎ নগৰ দৃঢ় কৰিলে, আৰু পুনৰায় তাক যিহূদাৰ অধীন কৰিলে।
\v 3 উজ্জিয়াই ষোল্ল বছৰ বয়লত ৰজা হৈ, যিৰূচালেমত বাৱন্ন বছৰ ৰাজত্ব কৰিলে; তেওঁৰ মাক যিৰূচালেম-নিবাসিনী যিখলিয়া আছিল।
\v 4 তেওঁ নিজ পিতৃ অমচিয়াৰ সকলো কাৰ্য্য অনুসাৰে, যিহোৱাৰ দৃষ্টি যি ন্যায় তাকে কৰিলে।
\v 5 আৰু ঈশ্বৰীয় দৰ্শন ভালকৈ বুজা জখৰিয়াৰ জীৱনৰ কালত, তেওঁ ঈশ্বৰক বিচাৰ কৰি থাকিল; তেওঁ যিমান কাল ঈশ্বৰক বিচাৰ কৰি থাকিলে, সিমান কাল ঈশ্বৰে তেওঁক কৃত কাৰ্য্য হ’বলৈ দিলে।
\p
\v 6 তেওঁ যাত্ৰা কৰি, পলেষ্টীয়াবিলাকে সৈতে যুদ্ধ কৰিলে; আৰু গাতৰ, যবনিৰ, আৰু অচদোদৰ গড় ভাঙি পেলালে, আৰু অচদোদৰ অঞ্চলত ও পলেষ্টীয়াবিলাকৰ মাজত কেতবোৰ নগৰ সাজিলে।
\v 7 আৰু ঈশ্বৰে পলেষ্টীয়াবিলাকৰ, গূৰ-বালত থকা আৰবীয়াবিলাকৰ আৰু মায়োনীয়াবিলাকৰ বিৰুদ্ধে তেওঁক সহায় কৰিলে।
\v 8 আৰু অম্মোনীয়াবিলাকে উজ্জিয়াক উপহাৰ দিলে; আৰু তেওঁৰ যশস্যা মিচৰৰ সোমোৱা ঠাইলৈকে ব্যাপ্ত হ’ল, কিয়নো তেওঁ নিজকে অতিশয় বলৱান কৰিলে।
\v 9 আৰু উজ্জিয়াই যিৰূচালেমৰ চুকৰ দুৱাৰত, উপত্যকাৰ দুৱাৰত, আৰু গড়ৰ চুকত ওখ ঘৰ সাজি সেইবোৰ দৃঢ় কৰিলে।
\v 10 আৰু তেওঁ অৰণ্যত কেতবোৰ ওখ ঘৰ সাজিলে, আৰু অনেক নাদ খানিলে, কিয়নো তেওঁৰ অনেক পশুৰ জাক আছিল; আৰু নিম্ন ভূমিত ও সমথলতো সেইদৰে কৰিলে, আৰু পৰ্ব্বতত ও কমিলত তেওঁৰ খেতিয়কবিলাক আৰু দ্ৰাক্ষাখেতি কৰোঁতাবিলাক আছিল, কাৰণ তেওঁ কৃষি কৰ্ম্ম ভাল পাইছিল।
\v 11 আৰু উজ্জিয়াৰ যুদ্ধ কৰোঁতা সৈন্যসামন্ত আছিল; ৰজাৰ সেনাপতি হননিয়াৰ অধীনে যিয়ীয়েল লিখকৰ আৰু মাচেয়া শাসনকৰ্ত্তাৰ হতুৱাই লিখা সংখ্যা অনুসাৰে সিবিলাকে দলে দলে যুদ্ধ যাত্ৰা কৰে।
\v 12 পিতৃ-বংশৰ মূল মানুহ পৰাক্ৰমী বীৰবিলাকৰ সংখ্যা সৰ্ব্বমুঠ দুই হাজাৰ ছশ লোক আছিল।
\v 13 আৰু তেওঁবিলাকৰ অধীনে শিক্ষিত সৈন্য, অৰ্থাৎ শত্ৰূৰ বিৰুদ্ধে ৰজাৰ সহায় কৰিবৰ অৰ্থে, পৰাক্ৰমেৰে যুদ্ধ কৰোঁতা তিনি লাখ সাত হাজাৰ পাঁচশ লোক আছিল।
\v 14 আৰু উজ্জিয়াই সেই আটাই সৈন্যসামন্তৰ নিমিত্তে ঢাল,যাঠী, শিৰোৰক্ষক টুপি, কৱচ, ধনু, আৰু ফিঙ্গাৰ শিল যুগুত কৰিলে।
\v 15 আৰু নিপুণ লোকবিলাকে বুদ্ধিৰে কৰা যন্ত্ৰ তেওঁ যিৰূচালেমত যুগুত কৰাই, সেইবোৰেৰে কাঁড় আৰু বৰ বৰ শিল মাৰিবৰ অৰ্থে গড়ৰ ওখ ঘৰবোৰৰ ওপৰত, আৰু চুকৰ ওখ ঠাইবোৰত সেইবোৰ ৰাখিলে। তেওঁ আচৰিত সহায় পাই অতি শক্তিমান হোৱাতে, তেওঁৰ যশস্যা দূৰ দেশলৈকে ব্যাপি গ’ল।
\p
\v 16 কিন্তু শক্তিমান হোৱাৰ পাছত তেওঁৰ মন এনেকৈ বাঢ়িল যে, তেওঁ দুষ্কৰ্ম্ম কৰিলে, তেওঁ নিজ ঈশ্বৰ যিহোৱাৰ বিৰুদ্ধে সত্যলঙ্ঘন কৰিলে; কিয়নো তেওঁ ধূপবেদিৰ ওপৰত ধূপ জ্বলাবলৈ যিহোৱাৰ মন্দিৰত সোমাল।
\v 17 তাতে অজৰিয়া পুৰোহিত আৰু তেওঁৰ লগত সাহিয়াল পুৰুষ আশীজন যিহোৱাৰ পুৰোহিত তেওঁৰ পাছত সোমাল।
\v 18 আৰু তেওঁবিলাকে উজ্জিয়া ৰজাৰ সম্মুখত থিয় হৈ তেওঁক ক’লে, হে উজ্জিয়া যিহোৱাৰ উদ্দেশ্যে ধূপ জ্বলোৱাৰ আপোনাৰ অধিকাৰ নাই, কিন্তু ধূপ জ্বলাবৰ নিমিত্তে পবিত্ৰীকৃত হোৱা হাৰোণৰ সন্তান যি পুৰোহিতবিলাক, তেওঁবিলাকৰহে অধিকাৰ; আপুনি পবিত্ৰস্থানৰ পৰা বাহিৰ হওক; কিয়নো আপুনি সত্যলঙ্ঘন কৰিলে; ইয়াতে ঈশ্বৰ যিহোৱাৰ পৰা আপুনি সম্মান নাপাব।
\v 19 তাতে উজ্জিয়াৰ বৰ খং উঠিল আৰু সেই সময়ত ধূপ জ্বলাবৰ নিমিত্তে তেওঁৰ হাতত এটা ধূপাধাৰ আছিল; কিন্তু পুৰোহিতবিলাকলৈ তেওঁৰ খং উঠোতে, মন্দিৰত পুৰোহিতবিলাকৰ আগত ধূপ-বেদিৰ ওচৰত তেওঁৰ কপালত কুষ্ঠ ৰোগ ওলাই পৰিল।
\v 20 তেতিয়া অজৰিয়া প্ৰধান পুৰোহিত আৰু আন পুৰোহিতবিলাকে তেওঁলৈ চাই, তেওঁৰ কপালত কুষ্ঠ ৰোগ হোৱা দেখি তেওঁক তাৰ পৰা বেগাই আঁতৰ কৰিলে; আৰু যিহোৱাই তেওঁক আঘাত কৰাৰ কাৰণে তেওঁ নিজেও বাহিৰলৈ যাবলৈ বেগ কৰিলে।
\v 21 তেতিয়াৰে পৰা উজ্জিয়া ৰজা মৰণৰ দিনলৈকে কুষ্ঠৰোগী হৈ থাকিল, আৰু কুষ্ঠৰোগী হৈ বেলেগ ঘৰত বাস কৰিলে; কিয়নো তেওঁক যিহোৱাৰ মন্দিৰৰ পৰা বিচ্ছেদ কৰা হৈছিল; তাতে তেওঁৰ পুত্ৰ যোথমে ৰাজগৃহৰ অধ্যক্ষ হৈ দেশৰ লোকবিলাকক শাসন কৰিবলৈ ধৰিলে।
\v 22 উজ্জিয়াৰ অৱশিষ্ট বৃত্তান্তৰ আদ্যোপান্ত কথা অমোচৰ পুত্ৰ যিচয়া ভাববাদীয়ে লিখিলে।
\v 23 পাছে উজ্জিয়া তেওঁৰ ওপৰ পিতৃবিলাকে সৈতে নিদ্ৰিত হ’লত, তেওঁবিলাকে তেওঁৰ ওপৰ পিতৃবিলাকৰ লগত, ৰজাবিলাকৰ মৈদামনীত তেওঁক মৈদাম দিলে; কাৰণ তেওঁবিলাকে কৈছিল, তেওঁ কুষ্ঠৰোগী। পাছে তেওঁৰ পুত্ৰ যোথম তেওঁৰ পদত ৰজা হ’ল।
\c 27
\s যোথম আৰু আহজৰ ৰাজত্ব। শত্ৰূৱে কৰা উপদ্ৰৱ।
\p
\v 1 যোথমে পঁচিশ বছৰ বয়সত ৰজা হৈ, যিৰূচালেমত ষোল্ল বছৰ ৰাজত্ব কৰিলে; তেওঁৰ মাক চাদোকৰ জীয়েক যিৰূচা আছিল।
\v 2 তেওঁ নিজ পিতৃ উজ্জিয়াৰ আটাই কাৰ্য্যৰ দৰেই, যিহোৱাৰ দৃষ্টিত যি ন্যায়, তাকে কৰিলে, কিন্তু যিহোৱাৰ মন্দিৰত সোমোৱা নাছিল; আৰু লোকবিলাকে তেতিয়াও কু-আচৰণ কৰিছিল।
\v 3 তেওঁ যিহোৱাৰ গৃহৰ ওপৰৰ দুৱাৰ পুনৰায় নিৰ্ম্মাণ কৰিলে, আৰু ওফেলৰ গড়ৰ অনেক ঠাই পুনৰায় নিৰ্ম্মাণ কৰিলে;
\v 4 আৰুযিহূদাৰ পৰ্ব্বতীয়া অঞ্চলত নগৰবোৰ সাজিলে, আৰু নানা কাঠনিত দুৰ্গ আৰু ওখ ঘৰবোৰ সাজিলে।
\v 5 তেওঁ অম্মোনৰ সন্তানবিলাকৰ ৰজাৰে সৈতে যুদ্ধ কৰি সিহঁতক জয় কৰিলে;তাতে অম্মোনৰ সন্তানবিলাকে সেই বছৰত তেওঁক এশ কিক্কৰ ৰূপ, দহ হাজাৰ কোৰ ঘেঁহু, আৰু দহ হাজাৰ কোৰ যৱ ধান দিলে; দ্বিতীয় আৰু তৃতীয় বছৰতো অম্মোনৰ সন্তানবিলাকে তেওঁক সিমানেই দিলে।
\v 6 এইদৰে যোথম শক্তিমান হ’ল; কিয়নো তেওঁ নিজ ঈশ্বৰ যিহোৱাৰ আগত নিজৰ পথ সৰল কৰিছিল।
\v 7 যোথমৰ অৱশিষ্ট বৃত্তান্ত, তেওঁৰ সকলো যুদ্ধ আৰু সকলো স্বভাৱ চৰিত্ৰৰ কথা ইস্ৰায়েল আৰু যিহূদাৰ ৰজাবিলাকৰ ইতিহাস-পুস্তকখনত লিখা আছে।
\v 8 তেওঁ পঁচিশ বছৰ বয়সত ৰজা হৈ, যিৰূচালেমত ষোল্ল বছৰ ৰাজত্ব কৰিলে।
\v 9 পাছে যোথম তেওঁৰ ওপৰ পিতৃবিলাকৰ লগত নিদ্ৰিত হ’লত, লোকবিলাকে তেওঁক দায়ূদৰ নগৰত মৈদাম দিলে; আৰু তেওঁৰ পুত্ৰ আহজ তেওঁৰ পদত ৰজা হ’ল।
\c 28
\p
\v 1 আহজে বিশ বছৰ বয়সত ৰজা হৈ, যিৰূচালেমত ষোল্ল বছৰ ৰাজত্ব কৰিলে; তেওঁ তেওঁৰ ওপৰ পিতৃ দায়ূদৰ নিচিনাকৈ, যিহোৱাৰ দৃষ্টিত যি ন্যায়, তাক নকৰিলে;
\v 2 কিন্তু ইস্ৰায়েলৰ ৰজাবিলাকৰ পথত চলিলে; বিশেষ কৈ বাল দেৱতাৰ প্ৰতিমাবোৰ সাঁচত ঢালি সজালে।
\v 3 আৰু যিহোৱাই ইস্ৰায়েলৰ সন্তানবিলাকৰ আগৰ পৰা দূৰ কৰা জাতিবিলাকৰ ঘিণলগা ৰীতিৰ দৰে, তেওঁ হিন্নোমৰ পুতেকৰ উপত্যকাত ধূপ জ্বলালে, আৰু নিজৰ সন্তানবিলাকক জুইত দগ্ধ কৰিলে।
\v 4 আৰু তেওঁ ওখ ঠাইবোৰত, পৰ্ব্বতৰ ওপৰত, আৰু প্ৰত্যেক কেঁচাপতীয়া গছৰ তলত বলিদান কৰিলে আৰু ধূপ জ্বলালে।
\p
\v 5 এই হেতুকে তেওঁৰ ঈশ্বৰ যিহোৱাই তেওঁক অৰামৰ ৰজাৰ হাতত শোধাই দিলে; তাতে অৰামীয়াবিলাকে তেওঁক জয় কৰিলে, আৰু তেওঁৰ অনেক লোকসমূহক বন্দী কৰি দম্মেচকলৈ লৈ গ’ল। আৰু তেওঁক ইস্ৰায়েলৰ ৰজাৰ হাততো সমৰ্পণ কৰা হ’ল; তাতে তেওঁ মহা-সংহাৰেৰে লোকবিলাকক সংহাৰ কৰিলে।
\v 6 কিয়নো, তেওঁবিলাকে তেওঁবিলাকৰ ওপৰ-পিতৃবিলাকৰ ঈশ্বৰ যিহোৱাক ত্যাগ কৰাত, ৰমলিয়াৰ পুত্ৰ পেকহে যিহূদাৰ এক লাক বিশ হাজাৰ লোকক একে দিনাই বধ কৰিলে; তেওঁবিলাক সকলোৱেই বীৰপুৰুষ আছিল;
\v 7 আৰু জিখ্ৰী নামেৰে এজন ইফ্ৰিমীয়া বীৰে ৰাজকোঁৱৰ মাচেয়াক, ঘৰগিৰী অজ্ৰীকামক, আৰু ৰজাৰ প্ৰধান মন্ত্ৰী ইল্কানাক বধ কৰিলে।
\p
\v 8 আৰু ইস্ৰায়েলৰ সন্তানবিলাকে, তেওঁলোকৰ ভাইবিলাকৰ তিৰোতা, ল’ৰা আৰু ছোৱালী দুই লাখ প্ৰাণী বন্দী কৰি লৈ গ’ল, আৰু তেওঁবিলাকৰ বহুত বস্তু লুট কৰি, সেই লুটদ্ৰব্যবোৰ চমৰিয়ালৈ লৈ গ’ল।
\v 9 কিন্তু ওদেদ নামেৰে যিহোৱাৰ এজন ভাববাদী সেই ঠাইত আছিল; তেওঁ চমৰিয়ালৈ অহা সৈন্যসামন্তৰ লগত সাক্ষাৎ কৰিবলৈ বাহিৰ ওলাই গৈ তেওঁবিলাকক ক’লে, চোৱা, তোমালোকৰ ওপৰ পিতৃবিলাকৰ ঈশ্বৰ যিহোৱাই যিহূদালৈ ক্ৰোদ্ধ হোৱাতে, তোমালোকৰ হাতত সিবিলাকক সমৰ্পণ কৰিলে; তাতে তোমালোকে আকাশ ঢুকি পোৱা ক্ৰোধেৰে সিবিলাকক বধ কৰিলা।
\v 10 আৰু এতিয়া যিহূদাৰ ও যিৰূচালেমৰ লোকবিলাকক তোমালোকৰ বন্দী আৰু বেটী কৰি, বশত ৰাখিবলৈ মন কৰিছাহঁক; কিন্তু তোমালোকৰ ঈশ্বৰ যিহোৱাৰ বিৰুদ্ধে তোমালোকৰ নিজৰো জানো নানা দুখ নাই ?
\v 11 এই হেতুকে এতিয়া মোৰ কথা শুনা; তোমালোকৰ ভাইবিলাকৰ মাজৰ বন্দী কৰি অনা লোকবিলাকক উলটি যাবলৈ দিয়া; কিয়নো যিহোৱাৰ প্ৰচণ্ড ক্ৰোধ তোমালোকৰ ওপৰত আছে।
\v 12 এতিয়া ইফ্ৰয়িমৰ সন্তানবিলাকৰ মাজৰ কেতবিলাক অধ্যক্ষ, অৰ্থাৎ যিহোহানৰ পুত্ৰ অজৰিয়া, মচিল্লে মোটৰ পুত্ৰ বেৰেখিয়া, চল্লূমৰ পুত্ৰ যিহিষ্কিয়া, আৰু সদলয়ৰ পুত্ৰ, অমাচাই যুদ্ধ যাত্ৰাৰ পৰা উলটি অহা লোকবিলাকৰ অহিতে উঠি তেওঁবিলাকক ক’লে,
\v 13 তোমালোকে বন্দী কৰি অনা লোকবিলাকক এই ঠাইলৈ নানিবা; কিয়নো আমাৰ পাপ আৰু দোষবোৰ বঢ়াবৰ অৰ্থে তোমালোকে যিহোৱাৰ গুৰিত আমাক আৰু দোষী কৰিবলৈ মন কৰিছা; কাৰণ আমাৰ দোষ অধিক, আৰু ইস্ৰায়েলৰ ওপৰত প্ৰচণ্ড ক্ৰোধ আছে।
\v 14 তাতে অস্ত্ৰধাৰী লোকবিলাকে বন্দী কৰি অনা সেই লোকবিলাক আৰু লুটদ্ৰব্যবোৰ অধ্যক্ষবিলাকৰ আৰু সকলো সমাজৰ আগত এৰি থৈ গ’ল।
\v 15 পাছে ওপৰত নামকোৱা পুৰোহিতবিলাকে উঠি, বন্দী কৰি অনা লোকবিলাকক লৈ লুটদ্ৰব্যৰ দ্বাৰাই, তেওঁবিলাকৰ উদঙে থকা বিলাকক কাপোৰ পিন্ধালে; অৰ্থাৎ তেওঁবিলাকৰ গাত কাপোৰ আৰু ভৰিত জোতা দিলে, তেওঁবিলাকক ভোজন পান কৰালে; তেওঁবিলাকৰ গাত তেল ঘহালে; আৰু তেওঁবিলাকৰ মাজৰ আশকটীয়া লোকবিলাকক গাধত তুলি খাজুৰপুৰ যিৰীহোলৈ নিজ ভাইবিলাকৰ গুৰিলৈ লৈ গ’ল; পাছে তেওঁবিলাক চমৰীয়ালৈ উলটি আহিল।
\p
\v 16 সেই সময়ত আহজ ৰজাই সাহাৰ্য্য প্ৰাৰ্থনা কৰিবলৈ, অচুৰীয়া ৰজাবিলাকৰ ওচৰলৈ মানুহ পঠালে।
\v 17 কিয়নো ইদোমীয়াবিলাকে আকৌ আহি যিহূদাক পৰাজয় কৰি অনেক লোকক বন্দী কৰি লৈ গৈছিল।
\v 18 আৰু পলেষ্টীয়াবিলাকেও নিম্ন ভূমিৰ আৰু যিহূদাৰ দক্ষিণ অঞ্চলৰ নগৰবোৰ আক্ৰমণ কৰি, বৈৎ-চেমচ, অয়ালোণ, গদেৰো, উপনগৰে সৈতে চোকো, উপনগৰে সৈতে তীম্না, আৰু উপনগৰে সৈতে গিমজো হাত কৰি লৈ সেইবোৰ ঠাইত বাস কৰিছিল।
\v 19 কিয়নো ইস্ৰায়েলৰ আহজ ৰজাৰ কাৰণে যিহোৱাই যিহূদাক নত কৰিলে; কাৰণ তেওঁ যিহূদাত অবাধ্য আচৰণ, আৰু যিহোৱাৰ বিৰুদ্ধে অতিশয় অপৰাধ কৰিছিল।
\v 20 তাৰ পাছত অচুৰৰ তিলগৎ পিলনেচৰ ৰজা তেওঁৰ ওচৰলৈ আহিল হয়, কিন্তু তেওঁ তেওঁৰ বল নবঢ়াই তেওঁক দুখহে দিলে।
\v 21 কিয়নো আহজে যিহোৱাৰ গৃহৰ আৰু ৰাজ গৃহৰ পৰা আৰু অধ্যক্ষবিলাকৰ পৰা ধন সম্পত্তি লৈ অচুৰৰ ৰজাক দিলে; কিন্তু তাৰ দ্বাৰাই তেওঁৰ একো উপকাৰ নহ’ল;
\p
\v 22 আৰু সেই আহজ ৰজাই দুখৰ কালতো আৰু অধিক অপৰাধ যিহোৱাৰ বিৰুদ্ধে কৰিলে।
\v 23 কিয়নো তেওঁ নিজকে পৰাজয় কৰা দম্মেচকীয় দেৱতাবোৰৰ উদ্দেশ্যে বলিদান কৰিছিল আৰু কৈছিল, অৰামীয়া ৰজাবিলাকৰ দেৱতাবিলাকেই অৰামীয়াবিলাকক সহায় কৰিলে;এই হেতুকে ময়ো তেওঁবিলাকৰ উদ্দেশ্যে বলিদান কৰিম;তাতে তেওঁবিলাকে মোকো সহায় কৰিব। কিন্তু সেইবোৰেই তেওঁৰ আৰু গোটেই ইস্ৰায়েলৰ সৰ্ব্বনাশৰ কাৰণ হ’ল।
\v 24 পাছে আহজে ঈশ্বৰৰ গৃহৰ পাত্ৰবোৰ গোটালে, আৰু ঈশ্বৰৰ গৃহৰ সেই সকলো পাত্ৰ কাটি ডোখৰ ডোখৰ কৰিলে, যিহোৱাৰ গৃহৰ দুৱাৰবোৰ বন্ধ কৰিলে, আৰু যিৰূচালেমৰ প্ৰত্যেক চুকত নিজৰ নিমিত্তে যজ্ঞ-বেদী সাজিলে।
\v 25 আৰু তেওঁ ইতৰ দেৱতাবোৰৰ উদ্দেশ্যে ধূপ জ্বলাবৰ নিমিত্তে, যিহূদাৰ প্ৰত্যেক নগৰত ওখ ঠাইবোৰ সাজি তেওঁৰ ওপৰ পিতৃবিলাকৰ ঈশ্বৰ যিহোৱাক বেজাৰ দিলে।
\v 26 চোৱা, তেওঁৰ অৱশিষ্ট বৃত্তান্ত, আৰু সকলো চৰিত্ৰৰ আদ্যোপান্তৰ কথা যিহূদাৰ আৰু ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\v 27 পাছে আহজ তেওঁৰ ওপৰ পিতৃবিলাকৰ লগত নিদ্ৰিত হ’লত, লোকবিলাকে তেওঁক ইস্ৰায়েলৰ ৰজা বিলাকৰ মৈদামনীত মৈদাম নিদি, নগৰৰ মাজত যিৰূচালেমত মৈদাম দিলে; পাছে তেওঁৰ পুত্ৰ হিষ্কিয়া তেওঁৰ পদত ৰজা হ’ল।
\c 29
\s হিষ্কিয়াৰ ৰাজত্ব। মন্দিৰ শুচি আৰু পবিত্ৰ কৰা।
\p
\v 1 হিষ্কিয়াই পঁচিশ বছৰ বয়সত ৰজা হৈ, যিৰূচালেমত ঊনত্ৰিশ বছৰ ৰাজত্ব কৰিলে; তেওঁৰ মাক জখৰিয়াৰ জীয়েক অবিয়া আছিল।
\v 2 তেওঁ তেওঁৰ ওপৰ পিতৃ দায়ূদৰ সকলো কৰ্ম্মৰ দৰে, যিহোৱাৰ দৃষ্টিত যি ন্যায়, তাকে কৰিলে।
\v 3 তেওঁৰ ৰাজত্বৰ প্ৰথম বছৰৰ প্ৰথম মাহত তেওঁ যিহোৱাৰ গৃহৰ দুৱাৰবোৰ মেলি সেইবোৰ মেৰামত কৰিলে।
\v 4 আৰু তেওঁ পুৰোহিত ও লেবীয়াবিলাকক অনাই, পূৱফালে থকা চকত গোটাই ক’লে, হে, লেবীয়াবিলাক, মোৰ কথা শুনা;
\v 5 তোমালোকে এতিয়া নিজক পবিত্ৰ কৰা, আৰু নিজৰ ওপৰ-পিতৃবিলাকৰ ঈশ্বৰ যিহোৱাৰ গৃহ পবিত্ৰ কৰা, আৰু পবিত্ৰস্থানৰ পৰা অশুচি বস্তুবোৰ উলিয়াই পেলোৱা।
\v 6 কিয়নো আমাৰ পিতৃবিলাকে সত্যলঙ্ঘন কৰিলে, আৰু আমাৰ ঈশ্বৰ যিহোৱাৰ সাক্ষাতে কু-আচৰণ কৰিলে বিশেষকৈ তেওঁবিলাকে তেওঁক ত্যাগ কৰিলে, আৰু যিহোৱাৰ নিবাসৰ ঠাইৰ পৰা বিমুখ হৈ তালৈ পিঠি দিলে।
\v 7 আৰু সিবিলাকে বাৰাণ্ডাৰ দুৱাৰবোৰ বন্ধ কৰিলে, প্ৰদীপবোৰ নুমুৱাই ৰাখিলে, পবিত্ৰস্থানৰ মাজত ইস্ৰায়েলৰ ঈশ্বৰৰ উদ্দেশ্যে ধূপ নজ্বলালে, আৰু হোম-বলি নিদিলে।
\v 8 এই নিমিত্তে যিহূদা আৰু যিৰূচালেমৰ ওপৰত যিহোৱাৰ ক্ৰোধ আছে; আৰু তোমালোকে নিজ চকুৰে এতিয়া দেখাৰ দৰে, সিবিলাক ত্ৰাসৰ, আচৰিতৰ, আৰু ছি ছিৰ বিষয় হ’বলৈ তেওঁ সিবিলাকক শোধাই দিলে।
\v 9 কিয়নো, চোৱা, আমাৰ পিতৃবিলাক তৰোৱালত পতিত হ’ল, আৰু আমাৰ পো, জী, আৰু ভাৰ্য্যাবিলাকক তাৰ কাৰণেই বন্দী কৰি নিয়া হ’ল।
\v 10 আমাৰ পৰা ইস্ৰায়েলৰ ঈশ্বৰ যিহোৱাৰ প্ৰচণ্ড ক্ৰোধ যেন গুচে, এই নিমিত্তে তেৱেঁ সৈতে এটি নিয়ম স্থাপন কৰিবলৈ এতিয়া মন হৈছে।
\v 11 হে মোৰ বোপাহঁত, তোমালোকে হেলা নকৰিবা; কিয়নো, তোমালোকে যেন যিহোৱাৰ আগত থিয় হৈ তেওঁৰ পৰিচৰ্য্যা কৰা আৰু তেওঁৰ পৰিচাৰক ও ধূপ জ্বলাওতা হোৱা, এই নিমিত্তে তেওঁ তোমালোককেই মনোনীত কৰিলে।
\p
\v 12 এতিয়া পহাতৰ সন্তানবিলাকৰ মাজৰ অমাচয়ৰ পুত্ৰ মহৎ আৰু অজৰিয়াৰ পুত্ৰ যোৱেলে, মৰাৰীৰ সন্তানবিলাকৰ মাজৰ অব্দীৰ পুত্ৰ কীচ আৰু যিহল্লেলেলৰ পুত্ৰ অজৰিয়া গেৰ্চোণীয়াবিলাকৰ মাজৰ জিম্মাৰ পুত্ৰ যোৱাহ আৰু যোৱাহৰ পুত্ৰ এদন,
\v 13 ইলীচাফনৰ সন্তানবিলাকৰ মাজৰ চিম্ৰী আৰু যুৱেল, আচফৰ সন্তানবিলাকৰ মাজৰ জখৰিয়া আৰু মত্তনিয়া,
\v 14 হেমনৰ সন্তানবিলাকৰ মাজৰ যিহূৱেল আৰু চিমিয়ী, আৰু যিদূথনৰ সন্তানবিলাকৰ মাজৰ চময়িয়া আৰু উজ্জীয়েল,
\v 15 এই সকলো লেবীয়ালোকে উঠি নিজৰ ভাইবিলাকক গোটাই নিজক পবিত্ৰ কৰিলে, আৰু যিহোৱাৰ বাক্য ক্ৰমে হোৱা ৰজাৰ আজ্ঞা অনুসাৰে যিহোৱাৰ গৃহ শুচি কৰিবলৈ সোমাল।
\v 16 আৰু পুৰোহিতবিলাকে শুচি কৰিবৰ অৰ্থে যিহোৱাৰ গৃহৰ ভিতৰলৈ গৈ, যিহোৱাৰ মন্দিৰৰ ভিতৰত যি যি অশুচি বস্তু পালে, সেই সকলোকে বাহিৰ কৰি যিহোৱাৰ গৃহৰ চোতালত পেলালে; পাছে লেবীয়াবিলাকে বাহিৰত কিদ্ৰোণ জুৰিত পেলাই দিবৰ নিমিত্তে সেইবোৰ ল’লে।
\v 17 সিবিলাকে প্ৰথম মাহৰ প্ৰথম দিনা পবিত্ৰ কৰিবলৈ আৰম্ভ কৰি, মাহৰ অষ্টম দিনা যিহোৱাৰ গৃহৰ বাৰাণ্ডা পালে; আৰু আঠ দিনৰ ভিতৰত যিহোৱাৰ গৃহ পবিত্ৰ কৰিলে; আৰু প্ৰথম মাহৰ ষোল্ল দিনৰ দিনা কাম শেষ কৰি এঁটালে।
\v 18 পাছে সিবিলাকে হিষ্কিয়া ৰজাৰ ওচৰলৈ সোমাই গৈ ক’লে, আমি যিহোৱাৰ গৃহ গোটেইটো, হোম-বেদি আৰু তাৰ সকলো সঁজুলি আৰু দৰ্শন-পিঠাৰ মেজ ও তাৰ আটাই পাত্ৰ শুচি কৰিলোঁ।
\v 19 আৰু আহজ ৰজাই নিজ ৰাজত্ব কৰা কালত, সত্যলঙ্ঘন কৰি যি যি পাত্ৰ পেলাই দিছিল, সেই সকলোকে আমি যুগুত কৰি পবিত্ৰ কৰিলোঁ; চাওক, সেইবোৰ যিহোৱাৰ যজ্ঞ-বেদিৰ আগত আছে।
\p
\v 20 পাছে হিষ্কিয়া ৰজাই অতি প্ৰভাতে উঠি, নগৰৰ অধ্যক্ষবিলাকক গোটাই লৈ যিহোৱাৰ গৃহলৈ গ’ল।
\v 21 তেতিয়া ৰাজ্যৰ, ধৰ্ম্মধামৰ, আৰু যিহূদাৰ নিমিত্তে পাপৰ্থক বলিস্বৰূপে সাতোটা ভতৰা, সাতোটা মতা মেৰ, সাতোটা মেৰ পোৱালি, আৰু সাতোটা মতা মেৰ ছাগ অনা হ’ল; তাতে তেওঁ যিহোৱাৰ যজ্ঞ-বেদিৰ ওপৰত সেইবোৰ উৎসৰ্গ কৰিবলৈ, হাৰোণৰ সন্তান পুৰোহিবিলাকক আজ্ঞা কৰিলে।
\v 22 এই হেতুকে, ভতৰাবোৰ মৰা হ’লত, পুৰোহিতবিলাকে সেইবোৰৰ তেজ লৈ বেদিত ছটিয়ালে; আৰু মতা মেৰবোৰ মৰা হ’লত সেইবোৰৰো তেজ বেদিত ছটিয়ালে; আৰু মেৰ পোৱালিবোৰ মৰা হ’লত, সেইবোৰৰো তেজ বেদিত ছটিয়ালে।
\v 23 পাছে পাপৰ্থক বলি স্বৰূপে সেই ছাগবোৰ ৰজাৰ আৰু সমাজৰ আগলৈ অনা হ’লত, তেওঁবিলাকে সেইবোৰৰ ওপৰত হাত দিলে।
\v 24 আৰু পুৰোহিতবিলাকে সেইবোৰ মাৰি গোটেই ইস্ৰায়েলক প্ৰায়শ্চিত্ত কৰিবৰ অৰ্থে, বেদিত পাপনাশক নৈবেদ্ৰস্বৰূপে সেইবোৰৰ তেজ দিলে; কিয়নো, গোটেই ইস্ৰায়েলৰ কাৰণে হোমবলি আৰু পাপৰ্থক বলি দান কৰিবলৈ ৰজাই আজ্ঞা দিছিল।
\p
\v 25 আৰু তেওঁ দায়ূদৰ, ৰজাৰ দৰ্শক গাদৰ, আৰু নাথন ভাববাদীৰ আজ্ঞা অনুসাৰে তাল, নেবল, আৰু বীণা লোৱা লেবীয়াবিলাকক যিহোৱাৰ গৃহত উপস্থিত কৰিলে; কিয়নো যিহোৱাই তেওঁৰ ভাববাদীবিলাকৰ দ্বাৰাই তাকে কৰিবলৈ আজ্ঞা কৰিছিল।
\v 26 এই হেতুকে লেবীয়াবিলাকে দায়ূদৰ বাদ্যযন্ত্ৰ, আৰু পুৰোহিতবিলাকে তুৰী হাতত লৈ থিয় হ’ল।
\v 27 পাছে হিষ্কিয়াই যজ্ঞ-বেদিৰ ওপৰত হোম-বলি উৎসৰ্গ কৰিবলৈ আজ্ঞা কৰিলত, যেতিয়া হোমৰ আৰম্ভ হ’ল, তেতিয়া ইস্ৰায়েলৰ দায়ূদ ৰজাৰ বাদ্যযন্ত্ৰেৰে সৈতে যিহোৱাৰ গান আৰু তুৰীৰো আৰম্ভ হ’ল।
\v 28 তাতে গোটেই সমাজে প্ৰণিপাত কৰিলে, গায়কবিলাকে গীত গালে, আৰু তুৰী বজোৱাবিলাকে তুৰী বজালে; হোম-বলি শেষ নোহোৱালৈকে এই সকলো কৰি থাকিলে।
\p
\v 29 পাছে হোম-বলি শেষ হ’লত, ৰজা আৰু তেওঁৰ লগৰ সকলো মানুহে আঁঠু পাৰি প্ৰণিপাত কৰিলে।
\v 30 ইয়াত বাজে হিষ্কিয়া আৰু অধ্যক্ষবিলাকে, দায়ূদ আৰু আচফ দৰ্শকে লিখা বাক্যেৰে যিহোৱাৰ উদ্দেশ্যে প্ৰশংসাৰ গান কৰিবলৈ লেবীয়াবিলাকক আজ্ঞা কৰিলত, তেওঁবিলাকে আনন্দেৰে প্ৰশংশাৰ গান কৰিলে, আৰু মূৰ দোঁৱাই প্ৰণিপাত কৰিলে।
\p
\v 31 তেতিয়া হিষ্কিয়াই উত্তৰ কৰি ক’লে, এতিয়া তোমালোকে যিহোৱাৰ উদ্দেশ্যে তোমালোকক নিযুক্ত কৰিলে; ওচৰলৈ আহা, যিহোৱাৰ গৃহলৈ মঙ্গলাৰ্থক আৰু ধন্যবাদাৰ্থক বলি আনা। তাতে সমাজে মঙ্গলাৰ্থক আৰু ধন্যবাদাৰ্থক বলি অনিলে, আৰু যিমান লোকৰ ইচ্ছা আছিল, সেই সকলোৱেও হোম-বলি আনিলে।
\v 32 সমাজে অনা হোম-বলিৰ সংখ্যা এই; সত্তৰটা ভতৰা, এশ মতা মেৰ, আৰু দুশ মেৰ পোৱালি; এই সকলো যিহোৱাৰ উদ্দেশ্যে দিয়া হোম-বলি আছিল।
\v 33 আৰু ছশ ভতৰা আৰু তিনি হাজাৰ মেৰ ও ছাগ পবিত্ৰ কৰা হ’ল।
\v 34 কিন্তু পুৰোহিত বিলাক তাকৰ হোৱাত, তেওঁবিলাকে আটাইবোৰ হোম-বলিৰ ছাল বখলিয়াবলৈ অসমৰ্থক হ’ল; এই নিমিত্তে সেই কাম কৰি নোহোৱালৈকে, আৰু আন পুৰোহিতবিলাকে নিজক পবিত্ৰ নকৰালৈকে তেওঁবিলাকৰ লেবীয়া ভাইবিলাকে তেওঁবিলাকক সহায় কৰিলে; কিয়নো নিজক পবিত্ৰ কৰা কথাত পুৰোহিত বিলাকতকৈ লেবীয়াবিলাকৰ মন অধিক সৰল আছিল।
\v 35 আৰু মঙ্গলাৰ্থক বলিবোৰৰ তেলেৰে আৰু হোম-বলিবোৰৰ উপযুক্ত পেয় নৈবেদ্যেৰে সৈতে সেই হোম-বলি অধিক আছিল। এইদৰে যিহোৱাৰ গৃহ সম্বন্ধীয় কাৰ্য্য পৰিপাটিকৈ চলিল।
\v 36 ঈশ্বৰে লোকবিলাকৰ মন এইদৰে যুগুত কৰাত, হিষ্কিয়াই আৰু সকলো লোকে আনন্দ কৰিলে; কিয়নো এই কাম অকস্মাতে কৰা হৈছিল।
\c 30
\s নিস্তাৰ-পৰ্ব্ব পালন কৰা।
\p
\v 1 পাছে লোকবিলাকে যেন ইস্ৰায়েলৰ ঈশ্বৰ যিহোৱাৰ উদ্দেশ্যে নিস্তাৰ-পৰ্ব্ব পালন কৰিবলৈ যিৰূচালেমলৈ যিহোৱাৰ গৃহলৈ আহে, এই নিমিত্তে হিষ্কিয়াই ইস্ৰায়েলৰ আৰু যিহূদাৰ সকলো ফালে দূত পঠালে, আৰু ইফ্ৰয়িম ও মনচিৰ লোকবিলাকলৈকো পত্ৰ লিখিলে।
\v 2 কিয়নো ৰজা, তেওঁৰ পাত্ৰ মন্ত্ৰীবিলাক, আৰু যিৰূচালেমত থকা গোটেই সমাজে মন্ত্ৰণা কৰি, দ্বিতীয় মাহত নিস্তাৰ-পৰ্ব্ব পালন কৰিবলৈ থিৰ কৰিছিল।
\v 3 কাৰণ, প্ৰয়োজনতকৈ কম পুৰোহিতে নিজকে পবিত্ৰ কৰাত, আৰু প্ৰজাবিলাকো যিৰূচালেমলৈ আহি গোট নোখোৱাত, তেতিয়াই তেওঁবিলাকে নিস্তাৰ-পৰ্ব্ব পালন কৰা অসাধ্য হৈছিল।
\v 4 পাছে এই কথা ৰজা আৰু গোটেই সমাজৰ দৃষ্টিত ন্যায় বোধ হ’ল।
\v 5 এই হেতুকে, তেওঁবিলাকে যেন যিৰূচালেমলৈ আহি ইস্ৰায়েলৰ ঈশ্বৰ যিহোৱাৰ উদ্দেশ্যে নিস্তাৰ-পৰ্ব্ব পালন কৰে, এই নিমিত্তে তেওঁবিলাকে বেৰচেবাৰ পৰা দানলৈকে ইস্ৰায়েলৰ সকলো ফালে ঘোষণা কৰিবলৈ থিৰ কৰিলে; কিয়নো শাস্ত্ৰত লিখা মতে তেওঁবিলাকে বহু লোক চাপি তাক পালন কৰা নাছিল।
\v 6 পাছে বেগাই লৰ মাৰোতা দূতবিলাকে ৰজাৰ আৰু তেওঁৰ পাত্ৰমন্ত্ৰীবিলাকৰ হাতৰ পৰা পত্ৰখন লৈ, ইস্ৰায়েলৰ আৰু যিহূদাৰ সকলো ফাললৈ গৈ ৰজাৰ আজ্ঞা অনুসাৰে এই কথা ক’লে, হে ইস্ৰায়েলৰ সন্তানবিলাক তোমালোকৰ যি অৱশিষ্ট ভাগ অচূৰৰ ৰজাবিলাকৰ হাতৰ পৰা ৰক্ষা পালে, তেওঁবিলাকলৈ অব্ৰাহাম, ইচহাকৰ, আৰু ইস্ৰায়েলৰ ঈশ্বৰ যিহোৱা উলটিবৰ নিমিত্তে তোমালোক তেওঁলৈ আকৌ ঘূৰা।
\v 7 আৰু তোমালোক তোমালোকৰ ওপৰ পিতৃবিলাকৰ আৰু ভাইবিলাকৰ নিচিনা নহ’বা; তেওঁবিলাকে তেওঁবিলাকৰ ওপৰ পিতৃবিলাকৰ ঈশ্বৰ যিহোৱাৰ বিৰুদ্ধে অপৰাধ কৰাতে, তেওঁ তেওঁবিলাকক বিনষ্ট হ’বলৈ এৰি দিলে; ইয়াক তোমালোকে দেখিছা।
\v 8 তোমালোকে তোমালোকৰ ওপৰ পিতৃ-বিলাকৰ নিচিনা ঠৰডিঙীয়া নহ’বা; কিন্তু যিহোৱাৰ প্ৰচণ্ড ক্ৰোধ তোমালোকৰ পৰা ক্ষান্ত হ’বৰ নিমিত্তে, তেওঁৰ হাতত তোমালোকক শোধাই দিয়া,আৰু চিৰকালৰ নিমিত্তে তেওঁ পবিত্ৰ কৰা তেওঁৰ ধৰ্ম্মধামত সোমাই তোমালোকৰ ঈশ্বৰ যিহোৱাৰ আৰাধনা কৰা।
\v 9 কিয়নো তোমালোক যদি পুনৰায় যিহোৱালৈ ঘূৰা, তেন্তে তোমালোকৰ ভাইবিলাক আৰু সন্তানবিলাক বন্দী কৰি নিয়াবিলাকৰ পৰা কৃপা পাই এই দেশলৈ উলটি আহিব; কাৰণ তোমালোকৰ ঈশ্বৰ যিহোৱা কৃপাৱান আৰু মৰমীয়াল, আৰু তোমালোক তেওঁলৈ উলটিলে, তেওঁ তোমালোকৰ পৰা বিমুখ নহ’ব।
\p
\v 10 পাছে বেগাই লৰ মাৰোঁতা দূতবিলাক ইফ্ৰয়িম আৰু মনচিৰ দেশৰ নগৰে নগৰে জবুলূনলৈকে গ’ল; কিন্তু লোকবিলাকে সিবিলাকক হাঁহিলে আৰু খেঁজেলিয়ালে।
\v 11 তথাপি আচেৰৰ, মনচিৰ আৰু জবুলূনৰ কেতবিলাক লোকে নিজকে নম্ৰ কৰি যিৰূচালেমলৈ আহিল।
\v 12 আৰু ঈশ্বৰে যিহূদাতো হাত অৰ্পণ কৰি, যিহোৱাৰ বাক্যৰ দ্বাৰাই হোৱা ৰজাৰ আৰু পাত্ৰমন্ত্ৰীবিলাকৰ আজ্ঞা পালন কৰিবলৈ তেওঁবিলাকৰ একে মতি কৰিলে।
\p
\v 13 পাছে তৃতীয় মাহত খমিৰ নিদিয়া পিঠাৰ পৰ্ব্ব পালন কৰিবৰ অৰ্থে, অনেক লোক অতি মহা সমাজ হৈ যিৰূচালেমত গোট খালেহি।
\v 14 আৰু তেওঁবিলাকে উঠি যিৰূচালেমত থকা যজ্ঞ-বেদিবোৰ গুচালে, আৰু ধূপ জ্বলোৱা আটাই বেদি গুচাই কিদ্ৰোণ জুইত পেলাই দিলে।
\v 15 পাছে দ্বিতীয় মাহৰ চতুৰ্দ্দশ দিনা তেওঁবিলাকে নিস্তাৰ-পৰ্ব্বৰ বলি মাৰিলে আৰু পুৰোহিত ও লেবীয়াবিলাকে লাজ পাই তেওঁলোকক শুচি কৰিলে, আৰু যিহোৱাৰ গৃহলৈ হোম-বলি আনিলে।
\v 16 আৰু তেওঁবিলাকে ঈশ্বৰৰ লোক মোচিৰ ব্যৱস্থা অনুসাৰে তেওঁলোকৰ নিয়মমতে নিজ নিজ ঠাইত থিয় হ’ল; আৰু পুৰোহিত বিলাকে লেবীয়াবিলাকৰ হাতৰ পৰা তেজ লৈ চটিয়ালে।
\v 17 কিয়নো সমাজৰ মাজত নিজকে শুচি নকৰা অনেক লোক আছিল; এই হেতুকে যিহোৱাৰ উদ্দেশ্যে বলি পবিত্ৰ কৰিবৰ অৰ্থে, অশুচি লোকবিলাকৰ নিমিত্তে নিস্তাৰ-পৰ্ব্বৰ বলি মৰা কামত লেবীয়াবিলাকক লগোৱা হ’ল।
\v 18 কিয়নো বিস্তৰ লোকে, ইফ্ৰয়িম, মনচি, ইচাখৰ আৰু জবুলূনৰ পৰা অহা অনেক লোকে নিজকে শুচি নকৰাকৈয়ে, লিখাৰ বিপৰীতে নিস্তাৰ-পৰ্ব্বৰ ভোজ খালে। কাৰণ হিষ্কিয়াই তেওঁবিলাকৰ নিমিত্তে প্ৰাৰ্থনা কৰি কৈছিল,
\v 19 ধৰ্ম্মধাম শুচি কৰা বিধি অনুসাৰে নিজকে শুচি নকৰাকৈয়ো, যি কোনোৱে ঈশ্বৰক, নিজৰ ওপৰ-পিতৃবিলাকৰ ঈশ্বৰ যিহোৱাক বিচাৰ কৰিবলৈ নিজ মন থিৰ কৰে, মঙ্গলময় যিহোৱাই তাক ক্ষমা কৰক।
\v 20 তাতে যিহোৱাই হিষ্কিয়াৰ বাক্যলৈ কাণ দি লোকবিলাকক সুস্থ কৰিলে।
\v 21 এই হেতুকে যিৰূচালেমত উপস্থিত হৈ থকা ইস্ৰায়েলৰ সন্তানবিলাকে সাত দিনলৈকে মহা আনন্দেৰে খমিৰ নিদিয়া পিঠাৰ পৰ্ব্ব পালন কৰিলে; আৰু লেবীয়া ও পুৰোহিতবিলাকে প্ৰতি দিনে বৰ শব্দ কৰা বাদ্যেৰে যিহোৱাৰ উদ্দেশ্যে গীত গাই যিহোৱাৰ প্ৰশংসা কৰিলে।
\v 22 আৰু যিবিলাক লেবীয়ালোক যিহোৱাৰ সেৱা কাৰ্য্যত নিপুণ আছিল, তেওঁবিলাকক হিষ্কিয়াই শান্ত্বনাৰ কথা ক’লে। এইদৰে তেওঁবিলাকে মঙ্গলাৰ্থক বলি উৎসৰ্গ কৰি, আৰু তেওঁবিলাকৰ ওপৰ পিতৃ-বিলাকৰ ঈশ্বৰ যিহোৱাৰ ধন্যবাদ কৰি সাত দিনলৈকে ভোজ খালে।
\p
\v 23 পাছে গোটেই সমাজে আৰু সাত দিন পালন কৰিবলৈ মন্ত্ৰণা কৰি, সেই সাত দিন আনন্দেৰে পালন কৰিলে।
\v 24 কিয়নো যিহূদাৰ হিষ্কিয়া ৰজাই সমাজক এক হাজাৰ ভতৰা আৰু সাত হাজাৰ মেৰ ও ছাগ উৎসৰ্গ কৰিবৰ অৰ্থে দিলে; আৰু অধ্যক্ষ বিলাকে সমাজক এক হাজাৰ ভতৰা আৰু দহ হাজাৰ মেৰ ও ছাগ দিলে; আৰু পুৰোহিতবিলাকৰ মাজৰ অনেকে নিজক পবিত্ৰ কৰিলে।
\v 25 আৰু যিহূদাৰ গোটেই সমাজে, পুৰোহিতবিলাকে, লেবীয়াবিলাকে, ইস্ৰায়েলৰ পৰা অহা লোকবিলাকৰ গোটেই সমাজে আৰু ইস্ৰায়েল দেশৰ পৰা অহা বা যিহূদাত থকা সকলো বিদেশীয়ে আনন্দ কৰিলে।
\v 26 এইদৰে যিৰূচালেমত বৰ আনন্দ হ’ল; কিয়নো ইস্ৰায়েলৰ ৰজা দায়ূদৰ পুত্ৰ চলোমনৰ দিনৰে পৰা যিৰূচালেমত এনে হোৱা নাছিল।
\v 27 পাছে লেবীয়া পুৰোহিতবিলাকে উঠি লোকবিলাকক আশীৰ্ব্বাদ কৰিলে; আৰু তেওঁবিলাকৰ ধ্বনি শুনা গ’ল, আৰু তেওঁবিলাকৰ প্ৰাৰ্থনা তেওঁৰ পবিত্ৰ নিবাস স্বৰ্গলৈকে উঠিল।
\c 31
\s হিষ্কিয়াৰ নানা সৎকাৰ্য্য। ইস্ৰায়েলে অচুৰীয়াহঁতৰ পৰা ৰক্ষা পোৱা।
\p
\v 1 এই সকলো শেষ হোৱাৰ পাছত, সেই ঠাইত উপস্থিত থকা সকলোইস্ৰায়েল লোকে যিহুদাৰ নানা নগৰলৈ গৈ স্তম্ভবোৰ ভাঙি পেলালে, আচেৰা মুৰ্ত্তিবোৰ কাটি পেলালে, আৰু গোটেই যিহুদাত, বিন্যামীনত, ইফ্ৰয়িমত আৰু মনচিত থকা ওখ ঠাইবোৰ আৰু যজ্ঞবেদীবোৰ নিঃশেষে ভাঙি পেলালে। পাছে ইস্ৰায়েলৰ আটাই সন্তানবিলাকে নিজ নিজ আধিপত্য আৰু নগৰলৈ উলটি আহিল।
\p
\v 2 আৰু হিষ্কিয়াই হোমাৰ্থক আৰু মঙ্গলাৰ্থক বলিদান, পৰিচৰ্য্যা, স্তুতিগান, আৰু যিহোৱাৰ ছাউনিৰ নানা দুৱাৰত প্ৰশংসা কৰিবলৈ পুৰোহিত লেৱীয়াবিলাকক নিজ নিজ কাৰ্য্য অনুসাৰে পালৰ অনুক্ৰমে নিজ নিজ পালত নিযুক্ত কৰিলে।
\v 3 আৰু যিহোৱাৰ বিৱস্থাত লিখাৰ দৰে হোমৰ নিমিত্তে, ৰাতিপুৱা আৰু সন্ধাবেলা হোমৰ নিমিত্তে, আৰু বিশ্ৰাম-বাৰ, ন জোন, আৰু পৰ্ব্ব-সম্বন্ধীয় হোমৰ নিমিত্তে , ৰজাৰ সম্পত্তিৰ পৰা দান কৰিব লগা ভাগ তেওঁ নিৰুপণ কৰিলে ।
\v 4 আৰু পুৰোহিত আৰু লেবীয়াবিলাক যেন যিহোৱাৰ বিৱস্থাত আসক্ত থাকে, এই নিমিত্তে তেওঁ বিলাকৰ ভাগ তেওঁবিলাকক দিবলৈ যিৰূচালেমত থকা লোকবিলাকক আজ্ঞা দিলে।
\v 5 এই আজ্ঞা দেশত ব্যাপ্ত হোৱা মাত্ৰকে ইস্ৰায়েলৰ সন্তানবিলাকে শস্য, দ্ৰাক্ষাৰস, তেল আৰু মৌ আদি ভূমিত উৎপন্ন হোৱা সকলো বস্তুৰ আগ ভাগ অধিক পৰিমাণে আনিলে ।
\v 6 আৰু ইস্ৰায়েলৰ ও যিহূদাৰ যি সন্তানবিলাকে যিহোদাৰ নানা নগৰত বাস কৰিছিল, তেওঁবিলাকেও গৰু আৰু মেৰ ও ছাগৰ দহ ভাগৰ এভাগ আনি দ’ম কৰি থলে।
\v 7 তৃতীয় মাহত তেওঁ বিলাকে দ’মৰ প্ৰথম জাপ পেলাই সপ্তম মাহত সমাপ্ত কৰিলে।
\v 8 হিষ্কিয়া আৰু অধ্যক্ষ বিলাকে আহি দ’মবোৰ দেখি, যিহোৱাক আৰু তেওঁ প্ৰজা ইস্ৰায়েলক ধন্যবাদ দিলে।
\v 9 আৰু হিষ্কিয়াই সেই বোৰ দ’মৰ বিষয়ে পুৰোহিত আৰু লেৱীয়াবিলাকক সুধিলে।
\v 10 তাতে চাদোকৰ বংশৰ অজৰিয়া প্ৰধান পুৰোহিতে তেওঁক এই উত্তৰ দিলে, যেতিয়াৰে পৰা লোকবিলাকে যিহোৱাৰ গৃহলৈ উপহাৰ আনিবলৈ ধৰিলে, তেতিয়াৰে পৰা আমি হেপাহ পলুৱাই খাইছোঁ, আৰু অনেক এৰিলো; কিয়নো যিহোৱাই তেওঁৰ প্ৰজাবিলাকক আৰ্শীবাদ কৰিলে; তাতে এই বৰ বৰ দ’মবোৰ বাকী থাকিল।
\p
\v 11 তেতিয়া, হিষ্কিয়াই যিহোৱাৰ গৃহত কেতবোৰ কোঁঠালি যুগুত কৰিবলৈ আজ্ঞা দিলত, তেওঁবিলাকে সেইবোৰ যুগুত কৰিলে।
\v 12 তেওঁবিলাকে উপহাৰ, দশম ভাগ আৰু পবিত্ৰীকৃত বস্তুবোৰ বিশ্বাসীৰূপে ভিতৰলৈ নিলে; সেইবোৰৰ ওপৰত প্ৰথম ভঁৰালী লেৱীয়া কননীয়া, আৰু দ্বিতীয় ভঁৰালী তেওঁৰ ভায়েক চিমিয়ী আছিল।
\v 13 আৰু যিহীয়ল, অজৰিয়া নহৎ, অচাহেল, যিৰীমোৎ, যোজাবদ, ইলীয়েল, যিস্মখিয়া, মহৎ, আৰু বনায়া, ইবিলাকক হিষ্কিয়া ৰজাৰ, আৰু ঈশ্বৰৰ গৃহৰ অধ্যক্ষ অজৰিয়া আজ্ঞাতে কননিয়া আৰু তেওঁৰ ভায়োক চিমিয়ীৰ অধীনে নিযুক্ত কৰা হ’ল।
\v 14 আৰু যিম্নাৰ পুত্ৰ কোৰি নামেৰে যি লেৱীয়া মানুহ পূৱ ফালৰ দুৱাৰৰ দুৱৰী আছিল, যিহোৱাই পোৱা উপহাৰ আৰু মহাপবিত্ৰ বস্তুবোৰ বিলাকবৰ অৰ্থে, ঈশ্বৰৰ উদ্দেশ্য ইচ্ছামতে এনেয়ে দিয়া বস্তুবোৰৰ ওপৰত তেওঁ অধ্যক্ষ হ’ল।
\v 15 তেওঁৰ অধীনে এদন মিন্যামীন যেচুৱা, চময়ীয়া, অমৰীয়া, আৰু চফনীয়া ইবিলাকেই পুৰোহিত বিলাকৰ নগৰবোৰত থাকি তেওঁবিলাকৰ সৰু কি বৰ ভাইবিলাকক পাল অনুসাৰে ভাগ বাতি দিবলৈ নিৰূপিত কাৰ্য্যত নিযুক্ত হ’ল।
\v 16 কিন্তু, যিবিলাকে পাল ক্ৰমে নিজ নিজ কৰিবলগীয়া কাৰ্য্য কৰিবলৈ দিনে দিনে যিহুৱাৰ গৃহত সোমাই তালিকাত নাম লিখা তিনি বছৰ আৰু তাতোকৈ অধিক বয়সীয়া পুৰুষবিলাক ইবিলাকৰ বাহিৰ।
\v 17 আৰু পুৰোহিত বিলাকৰ তালিকাৰ বিষয়ে হ’লে সেয়ে পিতৃ বংশৰ অনুসাৰে আছিল আৰু লেবীয়াবিলাকৰ তালিকাত পাল ক্ৰমে নিজ নিজ কৰিব লগীয়া কাৰ্য্য অনুসাৰে বিশ বছৰ আৰু তাতকৈ অধিক বয়সীয়া পুৰুষবিলাকৰ নাম লিখা আছিল।
\v 18 আৰু তেওঁবিলাকৰ তেওঁবিলাকৰ আটাইবিলাক শিশু, তিৰোতা, ল’ৰা, ছোৱালী নাম লিখা তালিকাৰ বিষয়ে হ’লে, সেয়ে গোটেই সমাজলৈ যায়; কিয়নো তেওঁবিলাকে পবিত্ৰ বস্তুলৈ বিশ্বাসীৰূপে ব্যৱহাৰ কৰিছিল।
\v 19 আৰু হাৰোণৰ সন্তান যি পুৰোহিত বিলাকে নিজ নিজ নগৰৰ চাৰিওফালে থকা পথাৰত বাস কৰে, তেওঁবিলাকৰ প্ৰত্যেক নগৰৰ নাম লিখাই দিয়া কেতবিলাক মানুহে পুৰোহিত বিলাকৰ আটাই পুৰুষক, আৰু লেবীয়াবিলাকৰ মাজত তালিকাত নাম লিখা সকলো মানুহক ভাগ বিলাই দিয়ে।
\p
\v 20 হিষ্কিয়াই যিহুদাৰ সকলোফালে এইদৰেই কৰিলে, আৰু নিজ যিহোৱাৰ দৃষ্টিত যি উত্তম, ন্যায় আৰু সত্য তাকে কৰিলে।
\v 21 আৰু তেওঁ নিজ ঈশ্বৰক বিচাৰ কৰিবৰ নিমিত্তে ঈশ্বৰৰ গৃহৰ পৰিচৰ্য্যা-কৰ্ম্ম, ব্যৱস্থা আৰু আজ্ঞাৰ বিষয়ে যি যি কাৰ্য্য কৰিবলৈ আৰম্ভ কৰিলে, সেইবোৰ নিজৰ সকলো মনেৰে কৰি কৃতকাৰ্য্য হ’ল।
\c 32
\p
\v 1 এই সকলো কাৰ্য্যৰ আৰু বিশ্বস্ত আচৰণৰ পাছাত, অচূৰৰ ৰজা চনহেৰীবে আহি যিহোদাৰ দেশত সোমাল, আৰু গড়েৰে আবৃত নগৰবোৰৰ বিৰুদ্ধে ছাউনি পাতি, গড় ভাঙি তাক নিজৰ কৰিবলৈ মন কৰিলে।
\v 2 তেতিয়া, চনহেৰীব অহা আৰু যিৰূচালেমৰ অহিতে তেওঁৰ যুদ্ধ কৰিবৰ মন থকা দেখি,
\v 3 হিষ্কিয়াই নগৰৰ বাহিৰত থকা ভুমুকবোৰৰ পানী বন্ধ কৰিবলৈ তেওঁ অধ্যক্ষ আৰু বীৰপুৰুষবিলাকে হৈতে সৈতে মন্ত্ৰণা কৰিলে; আৰু তেওঁবিলাকে তেওঁক সহায় কৰিলে।
\v 4 তাতে আচূৰৰ ৰজাবিলাকে আহি কিয় বহুত পানী পাব? এইবোৰ কথা কৈ অনেক মানুহে গোট খাই সকলো ভুমুক, আৰু দেশৰ মাজেদি বৈ যোৱা জুৰিটো বন্ধ কৰিলে।
\v 5 আৰু হিষ্কিয়াই সাহ কৰি, ভগা চিগা গড় মেৰামত কৰি, ওখ ঘৰ বোৰৰ সমান ওখ কৰিলে; আৰু বাহিৰত আন গড় সাজিলে, আৰু দায়ুদৰ নগৰত থকা মিল্লো দৃঢ় কৰিলে, আৰু বহুত অস্ত্ৰ-শস্ত্ৰ আৰু ঢাল যুগুত কৰিলে।
\v 6 আৰু তেওঁ লোকবিলাকৰ ওপৰত সেনাপতিবিলাক নিযুক্ত কৰি, নগৰৰ দুৱাৰৰ ওচৰৰ মুকলি ঠাইত নিজৰ ওচৰত তেওঁবিলাকক গোটাই, শান্তনা দিয়া এই কথা ক’লে,
\v 7 তোমালোকে বলৱন্ত হোৱা আৰু সাহ কৰা, অচুৰৰ ৰজালৈ, আৰু তেওঁ লগৰ সেই আটাইলোকসমুহলৈ ভয় নকৰিবা আৰু ব্যাকুল নহ’বা; কাৰণ তেওঁৰ লগত থকা জনতকৈ আমাৰ লগত থকা জনা মহান।
\v 8 তেওঁৰ লগত মাংসময় বাহু আছে, কিন্তু আমাক সহায় কৰিবলৈ আৰু আমাৰ ফলীয়া হৈ যুদ্ধ কৰিবলৈ আমাৰ ঈশ্বৰ যিহোৱা আমাৰ লগত আছে; তাতে লোকবিলাকে যিহুদাৰ ৰজা হিষ্কিয়াৰ কথাত ভৰ দিলে।
\p
\v 9 তাৰ পাছত, অচুৰৰ ৰজা চনহেৰীব যেতিয়া সৈন্য সামন্তই সৈতে লাখীচৰ ওচৰত আছিল, তেতিয়া যিৰূচালেমলৈ যিহুদাৰ ৰজা হিষ্কিয়াৰ আৰু যিৰূচালেমত থকা সকলো যিহুদাৰ লোকবিলাকৰ ওচৰলৈ তেওঁৰ দাসবিলাকৰ দ্বাৰাই তেওঁৰ দাসবিলাকৰ দ্বাৰাই তেওঁ এইবিলাক কথা কৈ পঠালে,
\v 10 অচুৰৰ চনহেৰীব ৰজাই এই কথা কৈছে, তোমালোকে কাৰ ওপৰত নিৰ্ভৰ কৰি যিৰূচালেমত দুখৰ অৱস্থাত থাকিছা?
\v 11 আমাৰ ঈশ্বৰ যিহোৱাই আমাক অচুৰৰ ৰজাৰ হাতৰ পৰা উদ্ধাৰ কৰিব, এই কথা কৈ হিষ্কিয়াই ভোকত আৰু পিয়াহত মৰিবলৈ দিবৰ নিমিত্তে, তোমালোকক ভুলোৱা নাইনে?
\v 12 সেই হিষ্কিয়াই জানো তেওঁৰ ওখ ঠাই আৰু যজ্ঞ-বেদিবোৰ গুচুৱা নাই? আৰু তোমালোকে একেটা যজ্ঞ-বেদিৰ আগত সেৱা কৰিব, আৰু তাৰে ওপৰত ধূপ জলাব লাগিব এইবুলি জানো যিহুদা আৰু যিৰূচালেমত আজ্ঞা দিয়া নাই?
\v 13 মই আৰু মোৰ ওপৰ-পিতৃবিলাকে দেশবোৰৰ আটাই জাতিক কি কৰিলোঁ, তাক তোমালোকে জানো নাজানা? সেই নানা দেশীয় জাতিবিলাকৰ দেৱতাবোৰে জানো কোনো প্ৰকাৰে মোৰ হাতৰ পৰা নিজ নিজ দেশ ৰক্ষা কৰিবলৈ সমৰ্থ হৈছিল?
\v 14 মোৰ ওপৰ পিতৃবিলাকে যিবোৰ জাতিক নিঃশেষে সংহাৰ কৰিছিল, সিহঁতৰ সকলো দেৱতাবোৰৰ মাজত কোনে নিজ প্ৰজাবিলাকক মোৰ হাতৰ পৰা উদ্ধাৰ কৰিব পাৰিছিল, যে, তোমালোকৰ ঈশ্বৰে মোৰ হাতৰ পৰা তোমালোকক উদ্ধাৰ কৰিব পাৰে?
\v 15 এই হেতুকে হিষ্কিয়াই তোমালোকক নুভুলাওক, আৰু সেই দৰে তোমালোকৰ প্ৰবৃত্তি নজন্মাওক, আৰু তোমালোকে তাত প্ৰত্যয় নকৰিবা; কিয়নো, মোৰ হাতৰ পৰা, আৰু মোৰ ওপৰ পিতৃবিলাকৰ হাতৰ পৰা নিজ প্ৰজাবিলাকক উদ্ধাৰ কৰিবলৈ, কোনো জাতি কি ৰাজ্যৰ কোনো দেৱতাৰে সাধ্য নাছিল; তেন্তে তোমালোকৰ ঈশ্বৰে যে মোৰ হাতৰ পৰা তোমালোকক উদ্ধাৰ কৰিব, ই তাতকৈ কিমান কম পৰিমাণে অসম্ভব।
\p
\v 16 তেওঁৰ দাসবিলাকে ঈশ্বৰ যিহোৱাৰ আৰু তেওঁৰ দাস হিষ্কিয়াৰ বিৰুদ্ধে আৰু অধিক কথা ক’লে।
\v 17 আৰু তেওঁ ইস্ৰায়েলৰ ঈশ্বৰ যিহোৱাক ধিক্কাৰ দিবলৈ, আৰু তেওঁৰ বিৰুদ্ধে কথা ক’বলৈ এইদৰে পত্ৰও লিখিলে, যে, নানা দেশীয় জাতিবিলাকৰ দেৱতাবোৰে যেনেকৈ মোৰ হাতৰ পৰা নিজ নিজ প্ৰজাবিলাকক উদ্ধাৰ কৰিব নোৱাৰিলে তেনেকৈ হিষ্কিয়াৰ ঈশ্বৰেও তেওঁৰ প্ৰজাবিলাকক মোৰ হাতৰ পৰা উদ্ধাৰ কৰিব নোৱাৰিব।
\v 18 তাৰ পাছত, তেওঁবিলাকে নগৰ হাত কৰি লবৰ ছলেৰে, যিৰূচালেমৰ গড়ৰ ওপৰত থকা মানুহবিলাকক ভয় দেখুৱাবলৈ আৰু বিহ্বল কৰিবলৈ যিহুদী ভাষাৰে তেওঁবিলাকক বৰকৈ চিঞঁৰি মাতিলে।
\v 19 আৰু পৃথিবীত থকা আন জাতিবিলাকৰ যি দেৱতাবোৰ মানুহৰ হাতেৰে সজা, সেইবোৰৰ বিষয়ে কোৱাৰ দৰে তেওঁবিলাকে যিৰূচালেমৰ ঈশ্বৰৰ বিষয়েও কথা ক’লে।
\p
\v 20 পাছে হিষ্কিয়া ৰজা আৰু আমোচৰ পুত্ৰ যিচয়া ভাববাদীয়ে সেই বিষয়ে প্ৰাৰ্থনা কৰিলে আৰু স্বৰ্গৰ ফাললৈ মুখ কৰি কাতৰোক্তি কৰিলে।
\v 21 তাতে যিহোৱাই এজন দূত পঠালে; তেওঁ অচুৰৰ ৰজা চাউনিৰ আটাই বলৱান বীৰ পুৰুষক, প্ৰধান লোকক, আৰু সেনাপতিক সংহাৰ কৰিলে। তেতিয়া চনহেৰীবে লাজত তলমুখ কৰি নিজ দেশলৈ উলটি গ’ল। পাছে তেওঁ নিজ দেৱতাৰ মন্দিৰত সোমালত, তেওঁৰ নিজ ঔৰসত জন্ম পোৱা বিলাকেই সেই ঠাইতে তৰোৱালেৰে তেওঁ বধ কৰিলে।
\v 22 সেইদৰে যিহোৱাই হিষ্কিয়াক আৰু যিৰূচালেম নিবাসীবিলাকক অচুৰীয়া চনহেৰীব ৰজা হাতৰ পৰা, আন সকলোৰে হাতৰ পৰা নিস্তাৰ কৰিলে, আৰু চাৰিওফালে তেওঁবিলাকক জিৰণী দিলে।
\v 23 তাতে অনেক লোকে যিৰূচালেমলৈ যিহোৱাৰ নিমিত্তে উপহাৰ, আৰু যিহুদাৰ হিষ্কিয়া ৰজাৰ ওচৰলৈ বহুমুল্য বস্তু আনিলে; এইদৰে তেতিয়াৰে পৰা তেওঁ সকলো জাতিবিলাকৰ দৃষ্টিত মহান হ’ল।
\p
\v 24 সেই সময়ত হিষ্কিয়াৰ নৰীয়া পৰি মৰিব লগা হ’লত, তেওঁ যিহোৱাৰ আগত প্ৰাৰ্থনা কৰিলে; তাতে যিহোৱাই তেওঁক উত্তৰ দিলে, আৰু তেওঁক এটা আচৰিত লক্ষণ দেখুৱালে।
\v 25 কিন্তু হিষ্কিয়াই পোৱা উপকাৰ অনুসাৰে প্ৰতিদান নকৰিলে; কিয়নো তেওঁৰ মন গৰ্ব্বী হ’ল; এই হেতুকে তেওঁৰ, যিহুদাৰ আৰু যিৰূচালেমৰ ওপৰত যিহোৱাৰ ক্ৰোধ হ’ল।
\v 26 তথাপি হিষ্কিয়াই আৰু যিৰূচালেম-নিবাসীবিলাকে নিজ নিজ মনৰ গৰ্ব্ব বুজি নিজক নম্ৰ কৰিলত, তেওঁবিলাকলৈ যিহোৱাৰ ক্ৰোধ হিষ্কিয়াৰ ৰাজত্ত্ব কালত সিদ্ধ কৰা নহ’ল।
\p
\v 27 হিষ্কিয়াৰ অধিক ধন আৰু সন্মান আছিল; তেওঁ নিজৰ নিমিত্তে ৰূপৰ, সোণৰ, বহুমুল্য বাখৰ, সুগন্ধিদ্ৰব্য, ঢালৰ, আৰু সকলোবিধ বহুমুল্য পাত্ৰৰ ভঁৰাল,
\v 28 শস্যৰ, দ্ৰাক্ষাৰস, আৰু তেল আদি বস্তুৰ ভঁৰাল, আৰু নানাবিধ পশুৰ ঘৰ, আৰু মেৰৰ জাকৰ নিমিত্তে গড়াঁল যুগুত কৰিলে।
\v 29 আৰু নিজৰ নিমিত্তে নানা নগৰ সাজিলে, আৰু গৰু মেৰ আদিৰ অনেক জাক লাভ কৰিলে; কিয়নো ঈশ্বৰে তেওঁ অতিশয় অধিক সম্পত্তি দিছিল।
\v 30 এই হিষ্কিয়াই ওপৰৰ ফালে থকা গীহোন ভুমুকৰ মুখ বন্ধ কৰি পোনে পোনে দায়ুদৰ নগৰৰ পশ্চিম কাষে সেই পানী নমাই আনিলে, আৰু হিষ্কিয়াই তেওঁৰ সকলো কাৰ্য্যত কৃতকাৰ্য্য হ’ল।
\v 31 কিন্তু দেশত ঘটা অদ্ভূত লক্ষণৰ বিষয়ে সুধিবলৈ বাবিলৰ অধ্যক্ষ বিলাকে পঠোৱা দূতবিলাকৰ কথাত হ’লে, ঈশ্বৰে তেওঁৰ মনৰ সকলো ভাব জানিবৰ নিমিত্তে পৰীক্ষা কৰিবলৈ তেওঁক ত্যাগ কৰিলে।
\p
\v 32 হিষ্কিয়াৰ অৱশিষ্ট বৃত্তান্ত, আৰু তেওঁৰ সকাৰ্য্যৰ কথা আমোচৰ পুত্ৰ যিচয়া ভাববাদীৰ দৰ্শন-পত্ৰিকাত, যিহুদাৰ আৰু ইস্ৰায়েলৰ ৰজাবিলাকৰ ইতিহাস পুস্তকখনত লিখা আছে।
\v 33 পাছে হিষ্কিয়া তেওঁৰ ওপৰ-পিতৃবিলাকৰ লগত নিদ্ৰিত হ’লত, লোকবিলাকে দায়ুদৰ সন্তানবিলাকৰ মৈদামনিৰ সকলোতকৈ ওখ ঠাইত তেওঁক মৈদাম দিলে; আৰু তেওঁৰ মৰণৰ কালত গোটেই যিহুদা আৰু যিৰূচালেম-নিবাসীবিলাকে তেওঁক সন্মান কৰিলে; পাছে তেওঁৰ পুত্ৰ মনচি তেওঁৰ পদত ৰজা হ’ল।
\c 33
\s মনচি আৰু আমোনৰ ৰাজত্ত্ব।
\p
\v 1 মনচিয়ে বাৰ বছৰ বয়সত ৰজা হৈ যিৰূচালেমত পাঁচপন্ন বছৰ ৰাজত্ত্ব কৰিলে।
\v 2 আৰু যিহোৱাই ইস্ৰায়েলৰ সন্তানবিলাকৰ আগৰ পৰা যি জাতিবিলাকক দুৰ কৰিছিল, সিহঁতৰ সকলো ঘিণলগা কাৰ্য্যৰ দৰে তেওঁ যিহোৱাৰ সাক্ষাতে কু-আচৰণ কৰিলে।
\v 3 কিয়নো তেওঁৰ পিতৃ হিষ্কিয়াই ভাঙি পেলোৱা ওখ ঠাইবোৰ তেওঁ পুনৰাই সাজিলে; আৰু তেওঁ বাল দেৱতাৰ উদ্দেশ্যে যজ্ঞ-বেদিবোৰ স্থাপন কৰিলে, আচেৰা মুৰ্ত্তিবোৰ সাজিলে আৰু আকাশ-মণ্ডলৰ সকলো বাহিনীবিলাকৰ আগত প্ৰণিপাত কৰিলে, আৰু সেইবোৰক সেৱা পুজা কৰিলে।
\v 4 আৰু যিহোৱাই যি গৃহৰ বিষয়ে কৈছিল, বোলে, মোৰ নাম যিৰূচালেমত চিৰকাললৈকে থাকিব, যিহোৱাৰ সেই গৃহত তেওঁ কেইটামান যজ্ঞ বেদি নিৰ্ম্মাণ কৰিলে।
\v 5 এইদৰে তেওঁ যিহোৱাৰ গৃহৰ দুয়োখন চোতালত আকাশ-মণ্ডলৰ সকলো বাহিনীবিলাকৰ উদ্দেশ্য যজ্ঞ-বেদি নিৰ্ম্মাণ কৰিলে।
\v 6 আৰু তেওঁ নিজৰ সন্তানবিলাকক হিন্নোমৰ পুতেকৰ উপত্যকাত অগ্নিৰ মাজেদি গমণ কৰালে, গণকৰ কাৰ্য্য কৰিলে, লক্ষণ চালে, মায়া কৰ্ম্ম কৰিলে, আৰু ভুত-পোহা আৰু গুণমন্ত্ৰ জনাবিলাকক লগালে; যিহোৱাক বেজাৰ দিবৰ অৰ্থে তেওঁৰ সাক্ষাতে তেওঁ বহুত কু-আচৰণ কৰিলে।
\v 7 আৰু তেওঁ নিজে কৰা এটা প্ৰতিমা ঈশ্বৰৰ গৃহত স্থাপন কৰিলে; সেই গৃহৰ বিষয়ে ঈশ্বৰে দায়ুদক আৰু তেওঁৰ পুত্ৰ চলোমনক কৈছিল, বোলে, ইস্ৰায়েলৰ সকলো ফৈদৰ মাজৰ পৰা এই যি গৃহ আৰু যিৰূচালেম মই মনোনীত কৰিলে, ইয়াত মোৰ নাম চিৰকাললৈকে স্থাপন কৰিম;
\v 8 আৰু মই সিবিলাকক দিয়া সকলো আজ্ঞা, অৰ্থাৎ মোচিৰ হতুৱাই দিয়া গোটেই ব্যৱস্থা আৰু বিধি ও শাসন-প্ৰণালীবোৰ যদি সিবিলাকে পালন কৰে, আৰু সেই অনুসাৰে কাৰ্য্য কৰে, তেন্তে মই তোমালোকৰ ওপৰ-পিতৃবিলাকৰ নিমিত্তে নিৰূপণ কৰা দেশৰ পৰা ইস্ৰায়েলৰ ভৰি আৰু নুগুচাম।
\v 9 তথাপি মনচিয়ে যিহুদাক আৰু যিৰূচালেম-নিবাসীবিলাকক এনেকৈ ভ্ৰান্ত কৰিলে, যে, যিহোৱাই ইস্ৰায়েলৰ সন্তানবিলাকৰ আগৰ পৰা যি জাতিবিলাকক উচ্ছন্ন কৰিছিল, তেওঁবিলাকে সিহঁততকৈয়ো অধিক কু-আচৰণ কৰিলে।
\p
\v 10 আৰু যিহোৱাই মনচিক ও তেওঁৰ লোকবিলাকক নানা কথা ক’লে; কিন্তু তেওঁ বিলাকে তালৈ কাণ নিদিলে।
\v 11 এই হেতুকে যিহোৱাই তেওঁবিলাকৰ বিৰুদ্ধে অচুৰৰ ৰজাৰ সেনাপতি বিলাকক আনিলে; তেওঁবিলাকে মনচিক ধৰি হাকোঁতা লগাই শিকলিৰে বান্ধি বাবিললৈ লৈ গ’ল।
\v 12 তেতিয়া সঙ্কতত পৰি তেওঁ নিজ ঈশ্বৰ যিহোৱাৰ আগত মিনতি কৰিলে আৰু নিজ ওপৰ পিতৃবিলাকৰ ঈশ্বৰৰ আগত নিজকে অতিশয় নম্ৰ কৰিলে।
\v 13 আৰু তেওঁ ঈশ্বৰৰ আগত প্ৰাৰ্থনা কৰিলত, ঈশ্বৰে তেওঁৰ প্ৰাৰ্থনা গ্ৰহণ কৰি তেওঁৰ বিনয় শুনি তেওঁক পুনৰাই তেওঁৰ ৰাজ্য যিৰূচালেমলৈ আনিলে; তেতিয়া যিহোৱাইহে যে ঈশ্বৰ তাক মনচিয়ে জানিলে।
\p
\v 14 তাৰ পাছত গীহোনৰ পশ্চিমে উপত্যকাত মৎস্য দুৱাৰৰ সোমোৱা ঠাইলৈকে দায়ুদৰ নগৰৰ এক বাহিৰ গড় সাজিলে; আৰু ওফেলৰ চাৰিওফালৰ গড় মেৰামত কৰি তাক অতি ওখ কৰিলে; আৰু গড়েৰে আবৃত যিহুদাৰ নগৰবোৰত সেনাপতিবিলাকক ৰাখিলে।
\v 15 আৰু তেওঁ যিহোৱাৰ গৃহৰ পৰা বিজাতীয় দেৱতাবোৰ, প্ৰতিমাটো, আৰু যিহোৱাৰ গৃহৰ পৰ্ব্বতত ও যিৰূচালেমত নিজে নিৰ্ম্মাণ কৰা যজ্ঞবেদিবোৰ গুচাই নগৰৰ পৰা দুৰ কৰি পেলালে।
\v 16 আৰু তেওঁ যিহোৱাৰ বেদি মেৰামত কৰি তাৰ ওপৰত মঙ্গলাৰ্থক বলি আৰু ধন্যবাদাৰ্থক বলি উৎসৰ্গ কৰিলে, আৰু ইস্ৰায়েলৰ ঈশ্বৰ যিহোৱাৰ আৰাধনা কৰিবলৈ যিহুদাক আজ্ঞা দিলে।
\v 17 তথাপি তেতিয়াও লোকবিলাকে ওখ ঠাইবোৰত বলিদান কৰিছিল, কিন্তু কেৱল তেওঁলোকৰ ঈশ্বৰ যিহোৱাৰ উদ্দেশ্যেহে কৰিছিল।
\p
\v 18 চোৱা, মনচিৰ অৱশিষ্ট বৃত্তান্ত, নিজ ঈশ্বৰৰ আগত তেওঁ কৰা প্ৰাৰ্থনা, আৰু ইস্ৰায়েলৰ ঈশ্বৰ যিহোৱাৰ নামেৰে তেওঁৰ আগত কোৱা দৰ্শকবিলাকৰ বাক্য, ইস্ৰায়েলৰ ৰজাবিলাকৰ ইতিহাস-পুস্তকখনত লিখা আছে।
\v 19 আৰু তেওঁ প্ৰাৰ্থনা কৰা, সেই প্ৰাৰ্থনা গ্ৰহণ হোৱা আৰু তেওঁ সকলো পাপ ও সত্যলঙ্ঘন কৰা বিষয়, আৰু নম্ৰ হোৱাৰ আগেয়ে তেওঁৰ যি যি ঠাইত ওখ ঠাই সাজিছিল, আৰু আচেৰা মুৰ্ত্তি ও কটা প্ৰতিমা স্থাপন কৰিছিল, সেই সকলোৰে বিৱৰণ হোজয়ৰ পুস্তকখনত লিখা আছে।
\v 20 পাছে মনচি তেওঁ ওপৰ পিতৃবিলাকৰ লগত নিদ্ৰিত হ’লত, লোকবিলাকে তেওঁৰ ঘৰৰ ভিতৰতে তেওঁক মৈদাম দিলে, আৰু তেওঁ পুত্ৰ আমোন তেওঁৰ পদত ৰজা হ’ল।
\p
\v 21 আমোনে বাইশ বছৰ বয়সত ৰজা হৈ, যিৰূচালেমত দুবছৰ ৰাজত্ত্ব কৰিলে।
\v 22 তেওঁৰ বাপেক মনচিয়ে কৰাৰ নিচিনাকৈ তেওঁ যিহোৱাৰ সাক্ষাতে কু-আচৰণ কৰিলে; তেওঁৰ বাপেক মনচিয়ে কৰা আটাই কটা-প্ৰতিমাৰ উদ্দেশ্যে তেওঁ বলিদান কৰিলে, আৰু সেইবোৰক সেৱা-পুজা কৰিলে।
\v 23 আৰু তেওঁৰ বাপেক মনচিয়ে যেনেকৈ নিজকে নম্ৰ কৰিছিল, তেনেকৈ তেওঁ যিহোৱাৰ সাক্ষাতে নিজকে নম্ৰ নকৰিলে; কিন্তু এই আমোনে দোষৰ ওপৰি দোষ কৰিলে।
\v 24 পাছে তেওঁৰ দাসবিলাকে তেওঁৰ বিৰুদ্ধে চক্ৰান্ত কৰি তেওঁৰ গৃহতে তেওঁক বধ কৰিলে।
\v 25 কিন্তু দেশৰ লোকবিলাকে আমোন ৰজাৰ বিৰুদ্ধে চক্ৰান্ত কৰা সকলোকে বধ কৰিলে; আৰু দেশৰ লোকবিলাকে তেওঁৰ পুত্ৰ যোচিয়াক তেওঁৰ পদত ৰজা পাতিলে।
\c 34
\s যোচিয়াৰ ৰাজত্ত্ব। মন্দিৰ শুচি কৰা। ব্যৱস্থা পুস্তক উলিয়াই পাঠ কৰা।.
\p
\v 1 যোচিয়াই আঠ বছৰ বয়সত ৰজা হৈ, যিৰূচালেমত একত্ৰিশ বছৰ ৰাজত্ত্ব কৰিলে।
\v 2 যিহোৱাৰ দৃষ্টিত যি ন্যায়, তেওঁ তাকে কৰিলে; তেওঁ নিজ ওপৰ পিতৃ দায়ুদৰ পথত চলিলে, তৰ পৰা সোঁ কি বাওঁফালে নুঘুৰিলে।
\v 3 কিয়নো, তেওঁৰ ৰাজত্ত্বৰ অষ্টম বছৰত তেওঁ অলপ বয়সীয়া হৈয়ো, তেওঁৰ ওপৰ পিতৃ দায়ুদৰ ঈশ্বৰক বিচাৰিবলৈ ধৰিলে; আৰু দ্বাদশ বছৰত, ওখ ঠাইবোৰ, আচেৰা মুৰ্ত্তিবোৰ, আৰু কটা ও সাঁচত ঢলা প্ৰতিমাবোৰ গুচাই যিহুদা আৰু যিৰূচালেম শুচি কৰিবলৈ ধৰিলে।
\v 4 আৰু তেওঁৰ সাক্ষাতে লোকবিলাকে বাল দেৱতাৰ যজ্ঞবেদিবোৰ ভাঙি পেলালে, আৰু সেইবোৰতকৈ ওখ ঠাইত স্থাপন কৰা সুৰ্য্য-প্ৰতিমাবোৰকো তেওঁ কাটি পেলালে; আৰু আচেৰা মুৰ্ত্তিবোৰ আৰু কটা ও সাঁচত ঢলা প্ৰতিমাবোৰ ভাঙি গুড়ি কৰি, সেইবোৰৰ উদ্দেশ্য বলিদান কৰাবিলাকৰ মৈদৈমৰ ওপৰত সেই ধুলি ছটিয়াই পেলালে।
\v 5 আৰু তেওঁ পুৰোহিত বিলাকৰ হাড়বোৰ সিহঁতৰ যজ্ঞবেদিৰ ওপৰত দগ্ধ কৰিলে, আৰু যিহুদা আৰু যিৰূচালেম শুচি কৰিলে।
\v 6 আৰু তেওঁ নগৰে মনচিৰ, ইফ্ৰয়িমৰ, আৰু চিমিয়োনৰ নগৰে নগৰে নপ্তালীলৈকে সকলো ফালে তেওঁবিলাকৰ উচ্ছন্ন হোৱা ঠাইত সেইদৰে কৰিলে।
\v 7 আৰু তেওঁ যজ্ঞবেদিবোৰ ভাঙিলে, আচেৰা মুৰ্ত্তিবোৰ ও কটা-প্ৰতিমাবোৰ গুড়ি কৰিলে, আৰু ইস্ৰায়েল দেশৰ সকলো ঠাইৰ আটাইবোৰ সুৰ্য্য-প্ৰতিমা কাটি পেলালে, পাছে যিৰূচালেমলৈ উলটি আহিল।
\p
\v 8 তেওঁৰ ৰাজত্ত্বৰ অষ্টাদশ বছৰত, দেশ আৰু গৃহ শুচি কৰাৰ পাছত, তেওঁ নিজ ঈশ্বৰ যিহোৱাৰ গৃহ মেৰামত কৰিবৰ নিমিত্তে অচলিয়াৰ পুত্ৰ চাফনক, নগৰৰ অধ্যক্ষ মাচেয়াক, আৰু যোৱাহজৰ পুত্ৰ যোৱাহ ইতিহাস লিখক পঠালে।
\v 9 এই হেতুকে তেওঁবিলাক হিল্কিয়া প্ৰধান পুৰোহিতৰ ওচৰলৈ গ’লত, ঈশ্বৰৰ গৃহলৈ অনা ৰূপ, অৰ্থাৎ লেবীয়া দুৱৰীবিলাকে মনচি ইফ্ৰয়িম আদি ইস্ৰায়েলৰ অৱশিষ্ট লোকৰ পৰা, গোটেই যিহুদা আৰু বিন্যামীনৰ পৰা, আৰু যিৰূচালেম নিবাসীবিলাকৰ পৰাও গোটোৱা সকলো ৰূপ তেওঁলোকে তেওঁবিলাকক শোধাই দিলে।
\v 10 আৰু তেওঁবিলাকে যিহোৱাৰ গৃহত নিযুক্ত থকা কাৰ্য্য চলাওঁতাবিলাকৰ হাতত তাক দিলে; পাছে কাৰ্য্য চলাওঁতাবিলাকে, অৰ্থাৎ যিহোৱাৰ গৃহত কাম কৰাওঁতা লোকবিলাকে সেই গৃহ মেৰামত কৰিবৰ আৰু দৃহ কৰিবৰ নিমিত্তে তাক দিলে,
\v 11 অৰ্থাৎ মিস্ত্ৰি আদি ঘৰ সাজোঁতাবিলাকক কটা-শিল আৰু বৰগাৰ কাঠ কিনিবলৈ, আৰু যিহুদাৰ ৰজাবিলাকে নষ্টকৰা ঘৰ বোৰৰ নিমিত্তে চতি বনাবলৈ সেই ধন দিলে।
\v 12 আৰু সেই লোকবিলাকে বিশ্বাসীৰূপে কাৰ্য্য কৰিলে; আৰু মৰাৰীৰ সন্তানবিলাকৰ মাজৰ যহৎ আৰু ওবদিয়া এই দুজান লেবীয়া মানুহ তেওঁবিলাকৰ অধ্যক্ষ আছিল; আৰু কহাতৰ সন্তানবিলাকৰ মাজৰ জখৰিয়া, মচুল্লম, আৰু বাদ্য বজোৱাত নিপুণ আন আন লেবীয়াবিলাক কাম চলাবৰ নিমিত্তে নিযুক্ত হৈছিল।
\v 13 আৰু তেওঁবিলাক ভাৰ বওঁতাবিলাকৰ অধ্যক্ষ আছিল, আৰু সকলোবিধৰ কাম কৰোঁতাবিলাকক চলাইছিল; আৰু লেবীয়াবিলাকৰ মাজত কোনো কোনো লিখক, কোনো কোনো শাসনকৰ্ত্তা, আৰু কোনো কোনো দুৱৰী আছিল।
\p
\v 14 যিহোৱাৰ গৃহলৈ অনা ৰূপ তেওঁবিলাকে উলিওৱা সময়ত, হিল্কিয়া পুৰোহিতে মোচিয়ে দিয়া যিহোৱাৰ ব্যৱস্থা পুস্তকখন পালে।
\v 15 আৰু হিল্কিয়াই চাফল লিখক উত্তৰ দি ক’লে, মই যিহোৱাৰ গৃহত ব্যৱস্থা পুস্তকখন পালোঁ; পাছে হিল্কিয়াই সেই ব্যৱস্থা পুস্তকখন চাফনক দিলে।
\v 16 চাফনে আকৌ সেই ব্যৱস্থা পুস্তকখন ৰজা গুৰিলৈ লৈ গ’ল, আৰু ৰজাৰ আগত বাতৰি দি ক’লে, আপোনাৰ এই দাসবিলাকক আদেশ কৰা সকলো কাৰ্য্য চলিব লাগিছে;
\v 17 আৰু আপোনাৰ এই দাসবিলাকে যিহোৱাৰ গৃহত পোৱা সকলো ধন চন্দুকৰ পৰা ঢালি, কাৰ্য্যাধ্যক্ষ আৰু কাম কৰোঁতাবিলাকৰ হাতত দিলে।
\v 18 আৰু চাফন লিখকে ৰজা জনালে, বোলে, হিল্কিয়া পুৰোহিতে মোক এখন পুস্তক দিলে। পাছে চাফনে ৰজাৰ আগত তাক পাঠ কৰিবলৈ ধৰিলে।
\v 19 তেতিয়া ৰজা ব্যৱস্থাৰ বাক্যবোৰ শুনামাত্ৰকে নিজৰ কাপোৰ ফালিলে।
\v 20 আৰু ৰজাই হিল্কিয়াক, চাফনৰ পুত্ৰ অহীকামত, মীখাৰ পুত্ৰ আব্দোনক, চাফন লিখকক আৰু ৰজা দাস আচায়াক এই আজ্ঞা কৰিলে
\v 21 তোমালোকে গৈ, মোৰ আৰু ইস্ৰায়েল ও যিহুদাৰ মাজত অৱশিষ্ট থকা লোকবিলাকৰ নিমিত্তে, পোৱা এই পুস্তকখনৰ বাক্যৰ বিষয়ে যিহোৱাক সোধাগৈ; কিয়নো আমাৰ ওপৰত যিহোৱাই বৰষোৱা ক্ৰোধ অতিশয় ডাঙৰ; কাৰণ ওপৰ-পিতৃবিলাকে এই পুস্তকত লিখা কোনো বাক্য অনুসাৰে কাম কৰিবৰ অৰ্থে যিহোৱাৰ বাক্য পালন নকৰিলে।
\p
\v 22 পাছে হিল্কিয়া আৰু ৰজাই আদেশ কৰা সেই লোকবিলাক হস্ৰাৰ নাতি তকহঁতৰ পুত্ৰ বস্ত্ৰ-ভঁৰালী চল্লুমৰ হুলদা ভাববাদীনীৰ ওচৰলৈ গ’ল; (সেই সময়ত তেওঁ যিৰূচালেমৰ দ্বিতীয় ভাগত নিবাস কৰিছিল;) আৰু তেওঁবিলাকে সেইবিষয়ে তেওঁক ক’লে।
\v 23 তাতে তেওঁ তেওঁবিলাকক ক’লে, ইস্ৰায়েলৰ ঈশ্বৰ যিহোৱাই এই কথা কৈছে, মোৰ ওচৰলৈ তোমালোকক পঠোৱাজনক কোৱাগৈ,
\v 24 যিহোৱাই এই কথা কৈছে, চোৱা, মই এই ঠাই আৰু ইয়াৰ নিবাসীবিলাকৰ ওপৰত অমঙ্গল ঘটাম, অৰ্থাৎ যিহুদাৰ ৰজাৰ আগত যি পুস্তক পঢ়া হ’ল, তাৰ মাজত লিখা সকলো শাও ফলিওৱাম;
\v 25 কাৰণ নিজ নিজ হাতেৰে কৰা সকলো কৰ্ম্মৰ দ্বাৰাই মোক বেজাৰ দিবলৈ, তেওঁবিলাকে মোক ত্যাগ কৰি ইতঁৰ দেৱতাবোৰৰ উদ্দেশ্যে ধূপ জ্বলালে, এতেকে এই ঠাইৰ ওপৰত মোৰ ক্ৰোধাগ্নি বৰষোৱা যাব, নুমুৱা নাযাব।
\v 26 কিন্তু যিহোৱাক সুধিবলৈ তোমালোকক পঠোৱা যিহুদাৰ ৰজা আগত এই কথা ক’বা, ইস্ৰায়েলৰ ঈশ্বৰ যিহোৱাই এই কথা কৈছে, তুমি যি যি বাক্য শুনিলা সেইবোৰৰ বিষয়ে মোৰ কথা এই,
\v 27 এই ঠাই আৰু ইয়াৰ নিবাসীবিলাকৰ বিৰুদ্ধে তেওঁৰ যি বাক্য, তাক তুমি শুনা মাত্ৰে ঈশ্বৰৰ আগত তোমাৰ মন কোমল কৰিলা, ঈশ্বৰৰ সাক্ষাতে নিজকে নম্ৰ কৰিলা, আৰু নিজ কাপোৰ ফালি মোৰ আগত ক্ৰন্দন কৰিলা, এই নিমিত্তে, যিহোৱাই কৈছে, মইয়ো তোমাৰ কথা শুনিলো।
\v 28 চোৱা, মই তোমাৰ ওপৰ-পিতৃবিলাকৰ লগলৈ তোমাক নিম, আৰু তোমাক শান্তিকে তোমাৰ মৈদামলৈ নিয়া হ’ব; আৰু মই এই ঠাই আৰু ইয়াৰ নিবাসীবিলাকৰ ওপৰত যিবোৰ অমঙ্গল ঘটাম, সেইবোৰৰ একোকে তোমাৰ চকুৱে নেদেখিব। পাছে তেওঁবিলাকে উলটি আহি ৰজা বাতৰি দিলে।
\p
\v 29 তাৰ পাছত ৰজাই মানুহ পঠাই যিহুদা আৰু যিৰূচালেমৰ সকলো বৃদ্ধলোকবিলাকক গোট খোৱালে।
\v 30 তাতে ৰজাই যিহুদা আটাইলোক, যিৰূচালেম নিবাসীবিলাকক, পুৰোহিতবিলাক, লেবীয়াবিলাক, আৰু সৰুবৰ সমুদায় প্ৰজাক লগত লৈ যিহোৱাৰ গৃহলৈ উঠি গ’ল; আৰু যিহোৱাৰ পোৱা নিয়ম-পুস্তকখনৰ সকলো বাক্য ৰজাই লোক বিলাকক পঢ়াই শুনালে।
\v 31 পাছে ৰজাই নিজৰ ঠাইত থিয়হৈ যিহোৱাৰ পাছত চলিবলৈ, আৰু সকলো মনেৰে ও সকলো প্ৰাণেৰে, তেওঁৰ আজ্ঞা, সাক্ষ্যবাক্য, আৰু বিধিবোৰ পালন কৰিবলৈ, আৰু সেই পুস্তকখনত লিখা নিয়মটিৰ বাক্য অনুসাৰে কাম কৰিবলৈ যিহোৱাৰ সাক্ষাতে এটি নিয়ম কৰিলে।
\v 32 আৰু যিৰূচালেমত ও বিন্যামীনৰ যিমান লোক উপস্থিত আছিল, তেওঁ সেই সকলোকে নিয়মটি পালন কৰিবলৈ অঙ্গীকাৰ কৰালে; তাতে যিৰূচালেমৰ নিবাসীবিলাকে ঈশ্বৰৰ, তেওঁলোকৰ ওপৰ-পিতৃবিলাকৰ ঈশ্বৰৰ নিয়মটিৰ অনুসাৰে কাৰ্য্য কৰিলে।
\v 33 যোচিয়াই ইস্ৰায়েলৰ সন্তানবিলাকে অধিকাৰ কৰা সকলো দেশৰ পৰা আটাই ঘৃণ লগা বস্তুবোৰ দুৰ কৰিলে, আৰু ইস্ৰায়েলৰ মাজত থকা সকলো লোকক আৰাধনা, তেওঁবিলাকৰ ঈশ্বৰ যিহোৱাৰ আৰাধনা কৰালে। তেওঁবিলাকে তেওঁৰ জীৱনৰ সকলো কালত তেওঁবিলাকৰ ওপৰ-পিতৃবিলাকৰ ঈশ্বৰ যিহোৱাৰ পাছত চলিবলৈ নেৰিলে।
\c 35
\s যোচিয়াই নিস্তাৰ-পৰ্ব্ব পালন কৰা। মিচৰৰ ৰজাৰ লগত তেওঁৰ যুদ্ধ। তেওঁৰ মৃত্যু।
\p
\v 1 পাছে যোচিয়াই যিৰূচালেমত যিহোৱাৰ উদ্দেশ্যে নিস্তাৰ-পৰ্ব্ব পালন কৰিলে; আৰু লোকবিলাকে প্ৰথম মাহৰ চতুৰ্দ্দশ দিনা নিস্তাৰ-পৰ্ব্বৰ বলি মাৰিলে।
\v 2 তেওঁ পুৰোহিবিলাকক তেওঁ বিলাকৰ নিজ নিজ কামত লগালে, আৰু যিহোৱাৰ গৃহৰ সেৱকীয়া কাম কৰিবলৈ তেওঁবিলাকক আস্বাস দিলে।
\v 3 আৰু যি লেবীয়াবিলাক গোটেই ইস্ৰায়েলৰ শিক্ষক আৰু যিহোৱাৰ উদ্দেশ্যে পবিত্ৰ লোক আছিল, তেওঁবিলাকক তেওঁ ক’লে, ইস্ৰায়েলৰ ৰজা দায়ূদৰ পুত্ৰ চলোমনে নিৰ্ম্মান কৰা গৃহত তোমালোকে পবিত্ৰ চন্দুকটো ৰাখা; তোমালোকে নিজৰ কান্ধত আৰু ভাৰ বব নালাগে; এতিয়া তোমালোকে তোমালোকৰ ঈশ্বৰ যিহোৱাৰ আৰু তেওঁৰ প্ৰজা ইস্ৰায়েল লোকবিলাকৰ খাটনি খাটা।
\v 4 আৰু তোমালোকে নিজ নিজ পিতৃ-বংশ অনুসাৰে, ইস্ৰায়েলৰ ৰজা দায়ূদে লিখা, আৰু তেওঁৰ পুত্ৰ চলোমনে লিখাৰ দৰে নিজ নিজ পালক্ৰমে নিজক যুগুত কৰা।
\v 5 আৰু তোমালোকৰ ভাই প্ৰজাবিলাকৰ পিতৃ-বংশৰ অংশ অনুসাৰে তোমালোক পবিত্ৰস্থানত থিয় হোৱা; লোকবিলাকৰ প্ৰত্যেক অংশৰ নিমিত্তে লেবীয়াবিলাকৰ পিতৃ-বংশৰ এক এক অংশ হ’ব।
\v 6 তোমালোকে নিস্তাৰ-পৰ্ব্বৰ বলি মাৰা, আৰু নিজক পবিত্ৰ কৰা, আৰু মোচিৰ দ্বাৰাই কোৱা যিহোৱাৰ বাক্য অনুসাৰে কাৰ্য্য কৰিবলৈ নিজৰ ভাইবিলাকৰ নিমিত্তে আয়োজন কৰা।
\v 7 পাছে যোচিয়াই প্ৰজাবিলাকক, উপস্থিত হোৱা সকলোকে কেৱল নিস্তাৰ-পৰ্ব্বৰ বলিদানৰ অৰ্থে জাকৰ পৰা লেখৰ ত্ৰিশ হাজাৰ মেৰ ও ছাগ পোৱালি দিলে, আৰু তাৰ বাহিৰে তিনি হাজাৰ ভতৰা দিলে; এই সকলোকে ৰজাৰ সম্পত্তিৰ পৰা দিয়া হ’ল।
\v 8 আৰু তেওঁৰ প্ৰধান লোকবিলাকে ইচ্ছামনেৰে লোকবিলাকক, পুৰোহিতবিলাকক, আৰু লেবীয়াবিলাকক, উৎসৰ্গ কৰিবৰ অৰ্থে পশু দান কৰিলে, বিশেষকৈ হিল্কিয়া, জখৰিয়া, আৰু যিহীয়েল, ঈশ্বৰৰ গৃহৰ এই অধ্যক্ষ কেইজনে পুৰোহিতবিলাকক নিস্তাৰ-পৰ্ব্বৰ বলিদানৰ অৰ্থে দুই হাজাৰ ছশ মেৰ ও ছাগ পোৱালি, আৰু তিনিশ ভতৰা দিলে।
\v 9 আৰু লেবীয়াবিলাকৰ অধ্যক্ষ কননিয়া আৰু তেওঁৰ দুজন ভায়েক চময়িয়া আৰু নথনেল, আৰু হচবিয়া, যিয়ীয়েল, ও যোজাবদ, ইবিলাকে লেবীয়াবিলাকক নিস্তাৰ-পৰ্ব্বৰ বলিদানৰ অৰ্থে পাঁচ হাজাৰ মেৰ ও ছাগ পোৱালি, আৰু পাঁচশ ভতৰা দিলে।
\p
\v 10 এইদৰে সেৱকীয়া কাৰ্য্যৰ ঠিক ঠাক হ’লত, ৰজাৰ আজ্ঞা অনুসাৰে পুৰোহিতবিলাক নিজ নিজ ঠাইত আৰু লেবীয়াবিলাক নিজ নিজ পাল অনুসাৰে থিয় হ’ল।
\v 11 পাছে নিস্তাৰ-পৰ্ব্বৰ আটাই বলি মৰা হ’লত, পুৰোহিতবিলাকে তেওঁবিলাকৰ তেজ লৈ হাতৰ পৰা ছটিয়ালে, আৰু লেবীয়াবিলাকে পশুবোৰৰ ছাল বখলিয়ালে।
\v 12 আৰু মোচিৰ পুস্তকত লিখাৰ দৰে, যিহোৱাৰ উদ্দেশ্যে উৎসৰ্গ কৰিবৰ অৰ্থে তেওঁবিলাকে প্ৰজাবিলাকৰ পিতৃ-বংশবিলাকৰ অংশ অনুসাৰে সকলোকে দিবৰ নিমিত্তে, দগ্ধ কৰিবলগীয়া ভাগ এৰুৱাই ল’লে, আৰু ভতৰাবোৰকো সেই একে দৰে কৰিলে।
\v 13 পাছে তেওঁবিলাকে বিধিমতে নিস্তাৰ-পৰ্ব্বৰ বলি জুইত খৰিকা দিলে;কিন্তু পবিত্ৰীকৃত আন পশুৰ মাংস কেৰাহীত, টৌত, আৰু জকাত সিজালে, আৰু সকলো লোকক লৰালৰিকৈ বাঁটি দিলে।
\v 14 পাছে তেওঁবিলাকে তেওঁবিলাকৰ নিমিত্তে আৰু পুৰোহিতবিলাকৰ নিমিত্তে আয়োজন কৰিলে; কিয়নো হাৰোণৰ সন্তান পুৰোহিবিলাকে হোম-বলিৰ তেল পোৰোঁতে ৰাতিলৈকে লাগি আছিল; এই হেতুকে লেবীয়াবিলাকে নিজৰ, আৰু হাৰোণৰ সন্তান পুৰোহিতবিলাকৰ নিমিত্তে আয়োজন কৰিলে।
\v 15 আৰু দায়ূদ, আচফ, হেমন, আৰু ৰজাৰ দৰ্শক যিদূথুনে আজ্ঞা কৰাৰ দৰে আচফৰ সন্তান গায়কবিলাক নিজ নিজ ঠাইত আছিল, আৰু দুৱৰীবিলাক প্ৰত্যেক দুৱাৰত আছিল; নিজ নিজ কাম এৰি যাবলৈ তেওঁবিলাকৰ প্ৰয়োজন নহ’ল, কিয়নো তেওঁবিলাকৰ লেবীয়া ভাইবিলাকে তেওঁবিলাকৰ নিমিত্তে আয়োজন কৰিছিল।
\p
\v 16 এইদৰে যোচিয়া ৰজাৰ আজ্ঞা অনুসাৰে নিস্তাৰ-পৰ্ব্ব পালন কৰিবলৈ, আৰু যিহোৱাৰ যজ্ঞ-বেদিৰ ওপৰত হোম কৰিবলৈ যিহোৱাৰ সকলো সেৱকীয়া কাম সেই দিনাই পৰিপাটিকৈ কৰা হ’ল।
\v 17 এই হেতুকে উপস্থিত থকা ইস্ৰায়েলৰ সন্তানবিলাকে সেই সময়ত নিস্তাৰ-পৰ্ব্ব আৰু সাত দিনলৈকে খমিৰ নোহোৱা পিঠাৰ উৎসৱ পালন কৰিলে।
\v 18 চমূৱেল ভাববাদীৰ দিনৰে পৰা ইস্ৰায়েলত এনেকুৱা নিস্তাৰ-পৰ্ব্ব পালন কৰা নাছিল; আৰু যোচিয়া, পুৰোহিতবিলাক, লেবীয়াবিলাক, উপস্থিত হোৱা গোটেই যিহূদা আৰু ইস্ৰায়েলৰ লোকবিলাক, আৰু যিৰূচালেম-নিবাসীবিলাকে যেনেকৈ নিস্তাৰ-পৰ্ব্ব পালন কৰিছিল, ইস্ৰায়েলৰ কোনো ৰজাই তেনেকৈ পালন কৰা নাছিল।
\v 19 যোচিয়াৰ ৰাজত্বৰ অষ্টাদশ বছৰত এই নিস্তাৰ-পৰ্ব্ব পালন কৰা হ’ল।
\p
\v 20 এই সকলোৰে পাছত যোচিয়াই মন্দিৰ ঠিক কৰিলত, মিচৰৰ নখো ৰজাই ফৰাৎ নদীৰ ওচৰত থকা কৰ্কমীচত যুদ্ধ কৰিবলৈ আহিছিল, এনে সময়ত যোচিয়াই তেওঁৰ বিৰুদ্ধে যুদ্ধ যাত্ৰা কৰিলে।
\v 21 কিন্তু তেওঁ দূতৰ দ্বাৰাই কৈ পঠালে, বোলে, হে যিহূদাৰ ৰজা, তোমাৰ লগত মোৰ কি সম্পৰ্ক আছে? মই আজি তোমাৰ বিৰুদ্ধে অহা নাই; কিন্তু যি বংশৰ লগত মোৰ ৰণ আছে, সিহঁতৰ বিৰুদ্ধে আহিছোঁ; আৰু ঈশ্বৰে মোক বেগ কৰিবলৈ দিলে; মোৰ লগত থকা ঈশ্বৰে তোমাক বিনষ্ট নকৰিবৰ নিমিত্তে, তেওঁলৈ বিৰুদ্ধাচৰণ কৰাৰ পৰা তুমি ক্ষান্ত হোৱা।
\v 22 তথাপি যোচিয়াই তেওঁৰ পৰা বিমুখ নহৈ, তেওঁৰ লগত যুদ্ধ কৰিবলৈ ছদ্মভেশ ধৰিলে, আৰু ঈশ্বৰৰ মুখৰ পৰা ওলোৱা নখোৰ কথালৈ মন নিদি, মগিদ্দোৰ উপত্যকাত যুদ্ধ কৰিবলা গ’ল।
\v 23 তাতে ধনুৰ্দ্ধৰবিলাকে যোচিয়া ৰজালৈ কাঁড় মাৰিলত,ৰজাই তেওঁৰ দাসবিলাকক ক’লে, মোক আঁতৰাই নিয়া; কিয়নো মই বৰকৈ খুন হলো।
\v 24 তেতিয়া তেওঁৰ দাসবিলাকে ৰথৰ পৰা তেওঁক উলিয়াই তেওঁৰ দ্বিতীয় ৰথত তুলি যিৰূচালেমলৈ আনিলে; আৰু তেওঁ মৰিলত, তেওঁৰ ওপৰ-পিতৃবিলাকৰ মৈদামবোৰত তেওঁৰ মৈদাম দিয়া হ’ল। পাছে গোটেই যিহূদা আৰু যিৰূচালেমে যোচিয়াৰ নিমিত্তে শোক কৰিলে।
\v 25 আৰু যিৰিমিয়াই যোচিয়াৰ নিমিত্তে বিলাপ কৰিলে; তাতে সকলো গায়ক আৰু গায়িকাই নিজ নিজ বিলাপত যোচিয়াৰ বিষয়ে গান কৰে, আজিলৈকে সেই গান চলি আছে; আৰু তেওঁবিলাকে তাকে ইস্ৰায়েলে পালন কৰিবলগীয়া নিয়ম কৰিলে; আৰু চোৱা, সেয়ে বিলাপ-পুস্তকখনত লিখা আছে।
\v 26 যোচিয়াৰ অৱশিষ্ট বৃত্তান্ত, যিহোৱাৰ ব্যৱস্থাত লিখামতে কৰা তেওঁৰ উত্তম কাৰ্য্যবোৰ,
\v 27 আৰু তেওঁৰ আদ্যোপান্ত বিৱৰণ ইস্ৰায়েলৰ আৰু যিহূদাৰ ৰজাবিলাকৰ ইতিহাস-পুস্তকখনত লিখা আছে।
\c 36
\s যিহোৱাহজ, যিহোৱাকীম, যিহোৱাখীন, আৰু চিদিকিয়াৰ ৰাজত্ব। লোকবিলাকক বন্দী কৰি নিয়া।
\p
\v 1 পাছে দেশৰ লোকবিলাকে যোচিয়াৰ পুত্ৰ যিহোৱাহজক লৈ যিৰূচালেমত তেওঁৰ পিতৃৰ পদত ৰজা পাতিলে।
\v 2 যোৱাহজে তেইশ বছৰ বয়সত ৰজা হৈ, যিৰূচালেমত তিনি মাহ ৰাজত্ব কৰিলে।
\v 3 পাছে মিচৰৰ ৰজাই যিৰূচালেমত তেওঁক ৰজা ভাঙি, দেশৰ ওপৰত এশ কিক্কৰ ৰূপ আৰু এক কিক্কৰ সোণ দণ্ড কৰিলে।
\v 4 তাৰ পাছত মিচৰৰ ৰজাই তেওঁৰ ভায়েক ইলিয়াকীমক যিহূদা আৰু যিৰূচালেমৰ ওপৰত ৰজা পাতিলে, আৰু তেওঁৰ নাম সলাই যিহোৱাকীম ৰাখিলে। পাছে নখোৱে তেওঁৰ ককায়েক যোৱাহজক ধৰি মিচৰলৈ লৈ গ’ল।
\p
\v 5 যিহোৱাকীমে পঁচিশ বছৰ বয়সত ৰজা হৈ, যিৰূচালেমত এঘাৰ বছৰ ৰাজত্ব কৰিলে; তেওঁ তেওঁৰ ঈশ্বৰ যিহোৱাৰ সাক্ষাতে কু-আচৰণ কৰিলে।
\v 6 তেওঁৰ বিৰুদ্ধে বাবিলৰ নবুখদনেচৰ ৰজাই আহি, বাবিললৈ লৈ যাবৰ নিমিত্তে তেওঁক শিকলিৰে বান্ধিলে।
\v 7 আৰু নবুখদনেচৰে যিহোৱাৰ গৃহৰ নানা বস্তুও বাবিললৈ লৈ গৈ, বাবিলত নিজৰ মন্দিৰত ৰাখিলে।
\v 8 চোৱা, যিহোৱাকীমৰ অৱশিষ্ট বৃত্তান্ত, তেওঁ কৰা ঘিণলগা কাৰ্য্যবোৰ, আৰু তেওঁত পোৱা দোষৰ কথা ইস্ৰায়েলৰ আৰু যিহূদাৰ ৰজাবিলাকৰ ইতিহাস-পুস্তকখনত লিখা আছে। পাছে তেওঁৰ পুত্ৰ যিহোৱাখীন তেওঁৰ পদত ৰজা হ’ল।
\p
\v 9 যিহোৱাখীনে ওঠৰ বছৰ বয়সত ৰজা হৈ, যিৰূচালেমত তিনি মাহ দহ দিন ৰাজত্ব কৰিলে; তেওঁ যিহোৱাৰ সাক্ষাতে কু-অচৰণ কৰিলে।
\v 10 পাছে বছৰৰ আৰম্ভণত নবুকজনেচৰ ৰজাই মানুহ পঠাই,তেওঁক আৰু যিহোৱাৰ গৃহৰ মনমোহা বস্তুবোৰ বাবিললৈ অনালে, আৰু যিহূদা ও যিৰূচালেমৰ ওপৰত তেওঁৰ দদায়েক চিদিকিয়াক ৰজা পাতিলে।
\v 11 চিদিকিয়াই একৈশ বছৰ বয়সত ৰজা হৈ, যিৰূচালেমত এঘাৰ বছৰ ৰাজত্ব কৰিলে।
\v 12 তেওঁ তেওঁৰ যিহোৱাৰ সাক্ষাতে কু-আচৰণ কৰিলে; তেওঁ যিহোৱাৰ বাক্য প্ৰকাশ কৰোঁতা যিৰিমিয়া ভাববাদীৰ আগত নিজকে নম্ৰ নকৰিলে।
\v 13 আৰু যি নবুখদনেচৰ ৰজাই তেওঁক ঈশ্বৰৰ নামেৰে শপত কৰাইছিল, তেওঁ সেই ৰজাৰ অহিতে বিদ্ৰোহীও হ’ল, আৰু তেওঁৰ ডিঙি থৰ আৰু মন কঠিন কৰি ইস্ৰায়েলৰ ঈশ্বৰ যিহোৱালৈ ঘূৰিবলৈ মান্তি নহ’ল।
\v 14 বিশেষকৈ পুৰোহিতবিলাকৰ মাজৰ প্ৰধান লোকবিলাকে আৰু প্ৰজাবিলাকে জাতিবিলাকৰ আটাই ঘিণলগা কাৰ্য্যৰ দৰে অনেক সত্য-লঙ্ঘন কৰিলে; আৰু যিহোৱাই যিৰূচালেমত যি গৃহ পবিত্ৰ কৰিছিল, তাক তেওঁ বিলাকে অশুচি কৰিলে।
\v 15 তথাপি তেওঁবিলাকৰ ওপৰ পিতৃবিলাকৰ ঈশ্বৰ যিহোৱাই নিজ প্ৰজাবিলাকলৈ আৰু নিজৰ নিবাসৰ ঠাইলৈ মৰম লাগি, অতি যত্নেৰে নিজৰ দূতবিলাকক তেওঁবিলাকৰ গুৰিলৈ পঠাই আছিল;
\v 16 কিন্তু তেওঁবিলাকে ঈশ্বৰৰ দূতবিলাকক খেঁজেলিয়াইছিল, তেওঁৰ বাক্য তুচ্ছ কৰিছিল, আৰু তেওঁৰ ভাববাদীবিলাকক সিয়াৰিছিল, এই নিমিত্তে, শেষত যিহোৱাৰ ক্ৰোধ নিজ প্ৰজাবিলাকলৈ জ্বলি উঠাত, তাক থমাব পৰা আৰু উপায় নাছিল।
\p
\v 17 এই হেতুকে তেওঁ কল্দীয়াবিলাকৰ ৰজাক তেওঁবিলাকৰ বিৰুদ্ধে আনিলে; তেওঁ তেওঁবিলাকৰ ধৰ্ম্মধামত তেওঁবিলাকৰ ডেকাবিলাকৰ তৰোৱালেৰে বধ কৰিলে, যুৱা কি যুৱতী, বৃদ্ধ কি অতি লুৰলুৰিয়া বুঢ়া, কালৈকো দয়া নকৰিলে, ঈশ্বৰে তেওঁৰ হাতত সকলোকে শোধাই দিলে।
\v 18 আৰু তেওঁ ঈশ্বৰৰ গৃহৰ সৰু বৰ সকলো বস্তু, আৰু যিহোৱাৰ গৃহৰ বহুমূল্য দ্ৰব্য আৰু ৰজাৰ ও তেওঁৰ প্ৰধান লোকবিলাকৰ বহুমূল্য দ্ৰব্য, এই আটাইকে বাবিলললৈ লৈ গ’ল।
\v 19 আৰু তেওঁৰ লোকবিলাকে ঈশ্বৰৰ গৃহ পুৰিলে, যিৰূচালেমৰ গড় ভাঙিলে, তাৰ আটাই অট্টালিকাবোৰ জুইৰে পুৰি পেলালে, আৰু তাত থকা সকলো মনোহৰ পাত্ৰবোৰ নষ্ট কৰিলে।
\v 20 আৰু তৰোৱালৰ পৰা ৰক্ষা পোৱা লোকবিলাকক তেওঁ বাবিলললৈ লৈ গ’ল; তাতে পাৰস্য ৰাজ্য স্থাপন কৰা নোহোৱালৈকে,
\v 21 যিৰিমিয়াৰ মুখে কোৱা যিহোৱাৰ বাক্য সাম্ফল কৰিবৰ অৰ্থে, দেশে নিজৰ ভোগ কৰিব লগীয়া বিশ্ৰাম-কাল ভোগ নকৰিলে মানে, লোকবিলাক তেওঁৰ আৰু তেওঁৰ সন্তানবিলাকৰ দাস হৈ থাকিল; সত্তৰ বছৰ পূৰ কৰিবলৈ দেশ নিজৰ উচ্ছন্ন হোৱা সকলো কালত বিশ্ৰাম ভোগ কৰিলে।
\p
\v 22 পাছে পাৰস্যৰ কোৰচ ৰজাৰ ৰাজত্বৰ প্ৰথম বছৰত, যিৰিমিয়াৰ দ্বাৰাই কোৱা যিহোৱাৰ বাক্যৰ সিদ্ধিৰ নিমিত্তে, যিহোৱাই পাৰস্যৰ কোৰচ ৰজাৰ মন উদগালত, তেওঁ নিজৰ ৰাজ্যৰ সকলো ফালে ঘোষণা কৰি, আৰু জাননী লিখি, এই আজ্ঞা প্ৰচাৰ কৰিলে,
\v 23 পাৰস্যৰ কোৰচ ৰজাই এই কথা কৈছে, স্বৰ্গৰ ঈশ্বৰ যিহোৱাই পৃথিৱীৰ সকলো ৰাজ্য মোক দান কৰিলে; আৰু তেৱেঁই যিহূদা দেশৰ যিৰূচালেমত তেওঁৰ নিমিত্তে এটা গৃহ নিৰ্ম্মান কৰিবৰ ভাৰ মোক দিলে। তেওঁৰ সকলো প্ৰজাবিলাকৰ মাজৰ যি কোনো লোক তোমালোকৰ মাজত আছে, তেওঁৰ ঈশ্বৰ যিহোৱা তেওঁৰ লগত থাকক, আৰু তেওঁ উঠি যাওক।
