\id 1SA
\ide UTF-8
\rem Copyright Information: Creative Commons Attribution-ShareAlike 4.0 License
\h ১ সামুয়েল
\toc1 ১ সামুয়েল
\toc2 ১ সামুয়েল
\mt1 1 Samuel
\mt1 ১ সামুয়েল
\mt2 চমুৱেলৰ প্ৰথম পুস্তক
\c 1
\s চমুৱেলৰ জন্ম,আৰু তেওঁক উৎসৰ্গ কৰা। হান্নাৰ গীত
\p
\v 1 ইফ্ৰয়িম পৰ্ব্বতীয়া অঞ্চলৰ ৰামাথয়িম চোফীম-নিবাসী ইলকানা নামৰে এজন ইফ্ৰয়িমীয়া মানুহ আছিল; তেওঁ চুফৰ বৃদ্ধ পৰিনাতি, তহূৰ পৰিনাতি, ইলীহূৰ নাতি যিৰোহমৰ পুতেক।
\v 2 তেওঁৰ দুজনী তিৰোতা আছিল; এজনীৰ নাম হান্না আৰু আনজনীৰ নাম পিনিন্না, পিনিন্নাৰ সন্ত্বান আছিল, কিন্তু হান্না নিঃসন্ত্বান আছিল।
\v 3 সেই লোকে চীলোত বাহিনীবিলাকৰ যিহোৱাৰ আগত প্ৰণিপাত আৰু বলিদান কৰিবলৈ বছৰে বছৰে নিজ নগৰৰ পৰা যায়। সেই ঠাইত এলিৰ দুজন পুতেক হফনী আৰু পিনহচ যিহোৱাৰ পুৰোহিত আছিল।
\v 4 যজ্ঞ কৰা দিনা ইল্কানাই নিজ তিৰোতা পিনিন্নাক আৰু তাইৰ আটাই পুতেক জীয়েককো এভাগ এভাগ দিয়ে;
\v 5 কিন্তু হান্নাক দুভাগ দিয়ে; কিয়নো তেওঁ হান্নাক প্ৰেম কৰিছিল, কিন্তু যিহোৱাই তেওঁৰ গৰ্ভ বন্ধ কৰিলে।
\v 6 যিহোৱাই তেওঁৰ গৰ্ভ বন্ধ কৰাত, সতিনীয়েকে তেওঁৰ মনত অসন্তোষ জন্মাবলৈ তেওঁক বেজাৰ দিছিল।
\v 7 যিহোৱাৰ গৃহলৈ হান্না যিমানবাৰ যায়, তেওঁৰ স্বামীয়ে সিমানবাৰ তেওঁলৈ সেইদৰে বছৰে বছৰে কৰে আৰু পিনিন্নায়ো সেইদৰে তেওঁক বেজাৰ দিয়ে; এই হেতুকে তেওঁ ভোজন নকৰি কান্দি কান্দি থাকে।
\v 8 তাতে তেওঁৰ স্বামী ইল্কানাই কয়, হান্না তুমি কিয় কান্দিছা? ভোজন নকৰা কিয়? তোমাৰ মনত অসন্তোষ কিয়? তোমাৰ আগত মই দহ পুত্ৰতকৈ উত্তম নহওঁনে?
\p
\v 9 এদিন তেওঁবিলাকে চীলোত ভোজন-পান কৰি এঁটালত, হান্না উঠি থিয় হ’ল; সেই সময়ত যিহোৱাৰ মন্দিৰৰ দুৱাৰৰ খুটাৰ ওচৰত এলী পুৰোহিত নিজ আসনৰ ওপৰত বহি আছিল।
\v 10 তেতিয়া হান্নাই মনৰ বেজাৰেৰে যিহোৱাৰ আগত প্ৰাৰ্থনা কৰি বহুত ক্ৰন্দন কৰিলে।
\v 11 আৰু তেওঁ সংকল্প কৰি ক’লে, হে বাহিনীবিলাকৰ যিহোৱা, তুমি যদি তোমাৰ বেটীৰ দুখলৈ দৃষ্টি কৰি মোক সোঁৱৰণ কৰা, আৰু তোমাৰ বেটীক নাপাহৰি এটি পুত্ৰ-সন্ত্বান দিয়া, তেন্তে ময়ো সি জীয়াই থাকেমানে যিহোৱাৰ উদ্দেশ্যে তাক দিম; আৰু তাৰ মূৰত খূৰ লগোৱা নহ’ব।
\p
\v 12 হান্নাই যিহোৱাৰ সাক্ষাতে দীঘল প্ৰাৰ্থনা কৰি থাকোঁতে, এলীয়ে তেওঁৰ মুখলৈ চাই আছিল।
\v 13 হান্নাই মনে মনে কথা কৈছিল; কেৱল তেওঁৰ ওঁঠ লৰিছিল, কিন্তু তাৰ শব্দ শুনা নগ’ল; এই হেতুকে এলীয়ে তেওঁক মতলীয়া যেন ভাবি ক’লে, তুমি কিমান পৰলৈ মতলীয়া হৈ থাকিবা?
\v 14 তোমাৰ দ্ৰাক্ষাৰস তোমাৰ পৰা দূৰ কৰা।
\v 15 তাতে হান্নাই উত্তৰ দি ক’লে, হে মোৰ প্ৰভূ, তেনে নহয়, মই দুখীনী তিৰোতা; দ্ৰাক্ষাৰস কি সুৰা মই পান কৰা নাই, কিন্তু যিহোৱাৰ আগত মোৰ মনৰ কথা ভাঙি কৈছোঁ।
\v 16 আপোনাৰ এই বেটীক আপুনি দুষ্ট তিৰোতা বুলি নাভাবিব; কিয়নো, মোৰ মনৰ বহুত বেজাৰ আৰু অসন্তোষৰ কাৰণেহে মই ইমান কাললৈ কথা কৈছোঁ।
\v 17 তাতে এলীয়ে উত্তৰ দি ক’লে, তুমি শান্তিৰে যোৱা; ইস্ৰায়েলৰ ঈশ্বৰ যিহোৱাৰ আগত তুমি যিহৰ অৰ্থে প্ৰাৰ্থনা কৰিলা, তাক তেওঁ তোমাক দিয়ক।
\v 18 পাছে তেওঁ ক’লে, আপোনাৰ দৃষ্টিত আপোনাৰ এই বেটী অনুগ্ৰহপ্ৰাপ্ত হওঁক। তেতিয়া তিৰোতাজনীয়ে নিজবাটে গুচি গৈ ভোজন কৰিলে; তেওঁৰ মুখ আৰু বিবৰ্ণ নহ’ল।
\p
\v 19 পাছে তেওঁবিলাকে পুৱাতে উঠি যিহোৱাৰ আগত প্ৰণিপাত কৰি ৰামালৈ নিজ ঘৰলৈ উভটি আহিল; তাৰ পাছত ইলকানাই নিজ ভাৰ্য্যা হান্নাৰ পৰিচয় ল’লত যিহোৱাই তেওঁক সোঁৱৰিলে।
\v 20 তাতে হান্নাই গৰ্ভধাৰণ কৰি,কাল সম্পূৰ্ণ হ’লত, এটি পুত্ৰ প্ৰসৱ কৰিলে; আৰু মই যিহোৱাৰ পৰা ইয়াক খুজি ললোঁ এই বুলি তাৰ নাম চমুৱেল ৰাখিলে।
\p
\v 21 পাছে সেই মানুহ ইলকানা আৰু তেওঁৰ আটাই পৰিয়ালে যিহোৱাৰ উদ্দেশ্যে বাৰ্ষিক বলিদান কৰিবলৈ আৰু নিজৰ সংকল্প সিদ্ধ কৰিবলৈ গ’ল।
\v 22 কিন্তু হান্না হ’লে নগ’ল; কিয়নো তেওঁ তেওঁৰ স্বামীক ক’লে, ল’ৰাটিয়ে পিয়াহ এৰিলেহে মই যাম, সি যিহোৱাৰ আগত উপস্থিত হৈ সদায় তাত থাকিবৰ নিমিত্তে, মই তেতিয়াহে তাক মই লৈ যাম।
\v 23 তেতিয়া তেওঁৰ স্বামী ইলকানাই তেওঁক ক’লে, তুমি যি ভাল দেখিছা, তাকে কৰা, তুমি তাক পিয়াহ নেৰুৱালৈকে পলম কৰি থাকা, যিহোৱাই মাথোন নিজ বাক্য সাম্ফল কৰক। তাতে ল’ৰাটিক পিয়াহ নেৰুৱালৈকে তিৰোতাজনীয়ে ঘৰতে থাকি তাক পিয়াহ খুৱালে;
\v 24 পাছে তেওঁ তাক পিয়াহ এৰুৱালত, তেওঁ তিনিটা ভতৰাঁ, এক ঐফা আটাগুৰি, আৰু একমোট দ্ৰাক্ষাৰসেৰে সৈতে তাক চীলোলৈ যিহোৱাৰ গৃহলৈ লৈ গ’ল। তেতিয়া লৰাটি অলপ বয়সীয়া আছিল।
\v 25 পাছে তেওঁবিলাকে ভতৰাঁ গৰুটো মাৰি, ল’ৰাটিক এলীৰ ওচৰলৈ নিলে।
\v 26 আৰু হান্নাই ক’লে, হে মোৰ প্ৰভূ, শুনক, মই আপোনাৰ আগত শপত খাই কৈছোঁ হে মোৰ প্ৰভূ যি তিৰোতাই আপোনাৰ উদ্দেশ্যে প্ৰাৰ্থনা কৰি কৰি এই ঠাইত আপোনাৰ আগত থিয় হৈ আছিল, ময়েই সেই তিৰোতা।
\v 27 এই ল’ৰাৰ নিমিত্তে মই প্ৰাৰ্থনা কৰিছিলোঁ; আৰু যিহোৱাৰ আগত মই যি খুজিছিলোঁ, তাকে তেওঁ মোক দিলে।
\v 28 এতেকে ময়ো ইয়াক যিহোৱাক দিলোঁ; ই জীয়াই থকালৈকে যিহোৱাক দিয়া হ’ল। ইলকানাই সেই ঠাইত যিহোৱাৰ আগত প্ৰণিপাত কৰিলে।
\c 2
\p
\v 1 পাছে হান্নাই প্ৰাৰ্থনা কৰি ক’লে, মোৰ মনে যিহোৱাত আনন্দ কৰিছে; যিহোৱাত মোৰ শিং ওখ হৈছে; শত্ৰুবোৰৰ আগত মোৰ মুখ বহলকৈ মেলা হ’ল; কিয়নো মই তোমাৰ পৰিত্ৰাণত আনন্দ কৰিছোঁ।
\v 2 যিহোৱাৰ নিচিনা পবিত্ৰ কোনো নাই; কিয়নো তোমাৰ বাহিৰে আৰু কোনো নাই আৰু আমাৰ ঈশ্বৰৰ সদৃশ কোনো শিলা নাই।
\v 3 তোমালোকে ইমান অহঙ্কাৰৰ কথা আৰু নক’বা, তোমালোকৰ মুখৰ পৰা দৰ্পৰ কথা নোলাওক; কিয়নো যিহোৱা সকলোকে জানোতা ঈশ্বৰ, আৰু তেওঁৰ দ্বাৰাই কাৰ্য্যবোৰ তৰ্জুত জোখা হয়।
\v 4 বীৰবিলাকৰ ধনু ভঙা হ’ল, আৰু বলৰূপ টঙালিৰে উজুটি খোৱা বিলাকৰ ককাঁল বন্ধা হ’ল।
\v 5 তৃপ্ত হোৱাবিলাকে আহাৰৰ নিমিত্তে বেচলৈ কাম কৰিব লগা হ’ল; ভোকত থকা বিলাকে বিশ্ৰাম পালে, এনেকি বাঁজী তিৰোতাই সাতোটা প্ৰসৱ কৰিলে, আৰু অধিক সন্ত্বান থকা জনী ক্ষীণ হৈ গ’ল।
\v 6 যিহোৱাই মাৰে আৰু জীয়ায়;তেওঁ চিয়োললৈ নমায় আৰু পুনৰায় তোলে;
\v 7 যিহোৱাই দৰিদ্ৰ কৰে আৰু ধনী কৰে;তেওঁ চাপৰ কৰে আৰু ওখও কৰে;
\v 8 অধিপতিবিলাকৰ লগত বহুৱাবলৈ,আৰু প্ৰতাপী সিংহাসন অধিকাৰ কৰিবলৈ, তেওঁ ধূলিৰ পৰা কঙালক তোলে আৰু গোবৰৰ দ’মৰ পৰা দৰিদ্ৰক উঠায়; কিয়নো পৃথিৱীৰ স্তম্ভবোৰ যিহোৱাৰেই; তেওঁ তাৰ ওপৰত জগতখন স্থাপন কৰিলে।
\v 9 তেওঁ তেওঁৰ সাধু লোকবিলাকৰ চৰণ ৰক্ষা কৰিব; কিন্তু দুষ্টবোৰক আন্ধাৰত অবাক কৰা হ’ব; কিয়নো কোনো মানুহে বলেৰে জিকিব নোৱাৰিব।
\v 10 যিহোৱাৰ লগত বিবাদ কৰাবিলাকক খণ্ড খণ্ড কৰা হ’ব; তেওঁ স্বৰ্গত সিহঁতৰ অহিতে গৰ্জ্জন কৰিব। যিহোৱাই পৃথিৱীৰ অন্তলৈকে বিচাৰ কৰিব, তেৱেঁই তেওঁৰ ৰজাক বল দিব, আৰু নিজ অভিষিক্ত জনৰ শিং ওখ কৰিব।
\p
\v 11 তাৰ পাছত ইলকানা ৰামলৈ নিজ ঘৰলৈ গ’ল, কিন্তু ল’ৰাটিয়ে এলী পুৰোহিতৰ আগত যিহোৱাৰ পৰিচৰ্য্যা কৰিবলৈ ধৰিলে।
\s এলীৰ পুতেকবিলাকৰ দুষ্টতা আৰু তাৰ ফল
\p
\v 12 এলীৰ পুতেক দুজন দুষ্ট আছিল, সিহঁতে যিহোৱাক নামানিছিল।
\v 13 পুৰোহিতবিলাকে লোকবিলাকৰ লগত এইৰূপ ব্যৱহাৰ কৰিছিল যে, যেতিয়া কোনো মানুহে বলিদান কৰে, তেতিয়া, মঙহ সিজাওঁতে, পুৰোহিতৰ দাসে এডাল ত্ৰিশূল হাতত লৈ আহি,
\v 14 লুহীয়াত, বা কেৰাহীত, বা টৌত, বা জকাত তাক মাৰি দিয়ে; তাতে সেই ত্ৰিশূলত যি লাগি আহে, সেই সকলোকে পুৰোহিতে সেই ত্ৰিশূলডালেৰে সৈতে লৈ যায়। ইস্ৰায়েলৰ যিমান লোক চীলোলৈ আহে, সেই সকলোলৈকে সিহঁতে সেইৰূপ ব্যৱহাৰ কৰে।
\v 15 তাত বাজে তেল নৌ পোৰোঁতেই, পুৰোহিতৰ দাসে আহি বলিদান আনাজনক কয় খৰিকাত দিবলৈ পুৰোহিতক মঙহ দিয়া, কিয়নো তেওঁ তোমাৰ পৰা সিজোৱা মঙহ নলয়, কেঁচা ল’ব।
\v 16 তাতে সেই মানুহে যদি তাক কয়, তেল অৱশ্যে এতিয়াই পোৰা যাব, পোৰা হ’লে তোমাৰ মনৰ ইচ্ছাৰ দৰে যিমান লাগে সিমান ল’বা, তেতিয়া সি উত্তৰ দি কয়, নহয় এতিয়াই দে, নিদিলে, বলেৰে লম।
\v 17 ইয়াতে যিহোৱাৰ সাক্ষাতে সেই ডেকাহঁতৰ পাপ অতিশয় অধিক হ’ল, কিয়নো সেই মানুহবিলাকে যিহোৱাৰ নৈবেদ্য হেয়জ্ঞান কৰিছিল।
\p
\v 18 সেই কালত চমুৱেল ল’ৰাই এখন শণ সূতাৰ এফোদ বস্ত্ৰ পিন্ধি যিহোৱাৰ পৰিচৰ্যা কৰিছিল,
\v 19 তাত বাজে তেওঁৰ মাকে তেওঁৰ নিমিত্তে এটি এটি সৰু জামা যুগুত কৰি তেওঁৰ স্বামীৰ লগত বছেৰেকীয়া বলিদান উৎসৰ্গ কৰিবলৈ যোৱা কালত বছৰে বছৰে নি তেওঁক দিছিল।
\v 20 পাছে এলীয়ে ইলকানাক আৰু তেওঁৰ ভাৰ্য্যাকো আশীৰ্ব্বাদ কৰি ক’লে, খুজি লৈ যিহোৱাক দিয়া এই ল’ৰাৰ সলনি যিহোৱাই তোমাক এই তিৰোতাৰ পৰা আৰু সন্তান দিয়ক; তেতিয়া তেওঁবিলাক নিজ ঠাইলৈ গ’ল।
\v 21 পাছে যিহোৱাই হান্নালৈ কৃপা কৰিলত, তেওঁ গৰ্ভৱতী হৈ কালক্ৰমে তিনিটা ল’ৰা আৰু দুজনী ছোৱালী প্ৰসৱ কৰিলে। ইয়াৰ ভিতৰতে চমুৱেল ল’ৰা যিহোৱাৰ সাক্ষাতে বাঢ়ি গ’ল।
\p
\v 22 এলী বয়সত অতিশয় বৃদ্ধ আছিল; গোটেই ইস্ৰায়েললৈ কৰা তেওঁৰ পুতেকহঁতৰ কুব্যৱহাৰৰ কথা আৰু সাক্ষাত কৰা তম্বুৰ দুৱাৰ-মুখত পৰিচৰ্য্যা কৰা তিৰোতাবোৰৰ লগত শয়ন কৰা কথাও শুনি,
\v 23 তেওঁ সিহঁতক ক’লে, তহঁতে এনে কৰ্ম্ম কিয় কৰিছহঁক? কিয়নো আটাই মানুহৰ মুখে মই তহঁতৰ কু-কৰ্ম্মৰ কথা শুনিছোঁ।
\v 24 হে মোৰ বোপাহঁত, নহয় নহয় তেনে নকৰিবা; কিয়নো মই যি কথা শুনিছোঁ, সেয়ে ভাল নহয়; তোমালোকে যিহোৱাৰ লোকবিলাকক আজ্ঞা লঙ্ঘন কৰাইছাহঁক।
\v 25 কোনো এজন মানুহে যদি আন মানুহৰ অহিতে দোষ কৰে, তেন্তে ঈশ্বৰে তাৰ বিচাৰ কৰিব; কিন্তু কোনোৱে যদি যিহোৱাৰ বিৰুদ্ধে পাপ কৰে, তেন্তে তাৰ পক্ষে কোনে অনুৰোধ কৰিব? তথাপি সিহঁতে নিজ বাপেকৰ কথালৈ মন নকৰিলে; কিয়নো যিহোৱাই সিহঁতক মাৰিবলৈ ইচ্ছা কৰিলে।
\v 26 কিন্তু চমুৱেল ল’ৰা ক্ৰমে ক্ৰমে বাঢ়ি গৈ, যিহোৱাৰ আৰু মানুহৰ সাক্ষাতেও অনুগ্ৰহ প্ৰাপ্ত হ’ল।
\p
\v 27 পাছে ঈশ্বৰৰ এজন লোকে এলীৰ ওচৰলৈ আহি তেওঁক ক’লে, যিহোৱাই এই কথা কৈছে, যি কালত তোমাৰ পিতৃ বংশ মিছৰত ফৰৌণৰ বংশৰ অধীনে আছিল, তেতিয়া মই তেওঁ বিলাকক দৰ্শন নিদিলো নে?
\v 28 আৰু মোৰ পুৰোহিত হ’বলৈ, মোৰ যজ্ঞ বেদীৰ ওপৰত উঠিবলৈ, ধূপ জ্বলাবলৈ আৰু মোৰ সাক্ষাতে এফোদ বস্ত্ৰ পিন্ধিবলৈ, ইস্ৰায়েলৰ আটাই ফৈদৰ পৰা মই তেওঁক মনোনীত নকৰিলোঁ নে? আৰু ইস্ৰায়েলৰ সন্তান বিলাকৰ অগ্নিকৃত উপহাৰ তোমাৰ পিতৃবংশক নিদিলোঁ নে?
\v 29 এই হেতুকে, মই মোৰ নিবাসৰ ঠাইত আজ্ঞা কৰা মোৰ বলি আৰু নৈবেদ্যৰ ওপৰত তোমালোকে কিয় গোৰ মাৰিছাঁ? আৰু মোৰ প্ৰজা ইস্ৰায়েল লোকবিলাকৰ সকলো উপহাৰৰ আগ ভাগৰ দ্বাৰাই যিহতে তোমালোক হৃষ্টপুষ্ট হোৱা, এই আশয়েৰে তুমি মোতকৈ কিয় নিজ পো-হঁতক অধিক আদৰ কৰিছা?
\v 30 এই হেতুকে ইস্ৰায়েলৰ ঈশ্বৰ যিহোৱাই কৈছে, তোমাৰ বংশই আৰু তোমাৰ পিতৃৰ বংশই মোৰ আগত সদায় অহা-যোৱা কৰিব, এই বুলি মই নিশ্চয়ে কৈছিলোঁ; কিন্তু এতিয়া যিহোৱাই কৈছে, সেয়ে মোৰ পৰা দূৰ হওঁক; কিয়নো মোক মৰ্য্যাদা কৰোঁতাবিলাকক মই মৰ্য্যাদা কৰিম, কিন্তু মোক তুচ্ছ কৰোঁতাবিলাকক হেয়জ্ঞান কৰা হ’ব।
\v 31 চোৱা, মই যি কালত তোমাৰ বাহু আৰু তোমাৰ পিতৃৰ বংশৰ বাহু, তোমাৰ বংশত এজনো বৃদ্ধ নথকাকৈ ছেদন কৰিম, এনে কাল আহিছে।
\v 32 তাতে, ঈশ্বৰে ইস্ৰায়েলক দিয়া সকলো মঙ্গলৰ মাজত তুমি মোৰ এই আবাসৰ দুৰ্গতি দেখিবা; আৰু তোমাৰ বংশত কেতিয়াও কোনো বুঢ়া নহ’ব।
\v 33 আৰু মই মোৰ যজ্ঞ-বেদীৰ পৰা তোমাৰ যি মানুহক ছেদন নকৰিম, সি তোমাৰ চকু দুৰ্ব্বল কৰিবলৈ আৰু তোমাৰ মনত বেজাৰ জন্মাবলৈহে থাকিব আৰু তোমাৰ বংশত উৎপাদন হোৱা সকলো লোক যৌৱন অৱস্থাতে মৰিব।
\v 34 হফনী আৰু পিনহচ তোমাৰ এই দুজন পুত্ৰলৈ যি ঘটিব, সেয়ে তোমালৈ এক চিন হ’ব; সিহঁত দুয়ো একে দিনাই মৰিব।
\v 35 আৰু মই নিজৰ নিমিত্তে এজন বিশ্বাসী পুৰোহিত উৎন্ন কৰিম; তেওঁ মোৰ মনৰ আৰু মোৰ ইচ্ছাৰ দৰে কাৰ্য্য কৰিব; আৰু মই তেওঁৰ এক চিৰস্থায়ী বংশ স্থাপন কৰিম; তেওঁ সদায় মোৰ অভিষিক্ত জনৰ সন্মুখত অহা-যোৱা কৰিব।
\v 36 আৰু তোমাৰ বংশৰ মাজৰ অৱশিষ্ট থকা প্ৰতিজনে আহি এডোখৰ ৰূপ আৰু এটা পিঠাৰ নিমিত্তে তেওঁৰ আগত প্ৰণিপাত কৰি ক’ব, বিনয় কৰোঁ, মই যিহতে এডোখৰ পিঠা খাবলৈ পাম, তাৰ নিমিত্তে পুৰোহিত পদৰ কোনো এক ঠাইত মোক সুমুৱাই লওঁক।
\c 3
\s ভাৱবাদী হ’বলৈ চমুৱেলক আমন্ত্ৰণ কৰা।
\p
\v 1 ইয়াৰ ভিতৰতে চমুৱেল ল’ৰাই এলীৰ সাক্ষাতে যিহোৱাৰ পৰিচৰ্য্যা কৰি আছিল। আৰু সেই কালত যিহোৱাৰ বাক্য দুৰ্ল্লভ আছিল; দৰ্শন যেতিয়াই তেতিয়াই নহৈছিল।
\v 2 আৰু সেই কালত এলীৰ চকু দুৰ্ব্বল হোৱাত, তেওঁ মনিব নোৱাৰিছিল; এদিন এলীয়ে নিজ ঠাইত শুই আছিল,
\v 3 আৰু ঈশ্বৰীয় চন্দুক থকা যিহোৱাৰ মন্দিৰৰ মাজত ঈশ্বৰীয় প্ৰদীপ নুমুউৱাৰ পূৰ্ব্বে চমুৱেল শুই আছে,
\v 4 এনেতে যিহোৱাই চমুৱেলক মাতিলে; তাতে তেওঁ উত্তৰ দিলে মই আছোঁ।
\v 5 পাছে তেওঁ এলীৰ ওচৰলৈ ল’ৰি গৈ ক’লে, মই উপস্থিত আছোঁ; কিয়নো আপুনি মোক মাতিলে। তাতে তেওঁ ক’লে মই মতা নাই; তুমি ঘূৰি শোৱাগৈ; তাতে তেওঁ গৈ শুই থাকিল।
\v 6 পাছে যিহোৱাই পুনৰায় মাতিলে, হে চমুৱেল; তাতে চমুৱেলে উঠি এলীৰ ওচৰলৈ গৈ ক’লে, মই উপস্থিত আছোঁ; কিয়নো আপুনি মোক মাতিলে। তেওঁ ক’লে, বোপা মই মাতা নাই; তুমি উলটি গৈ শোৱাগৈ।
\v 7 সেই সময়ত চমুৱেলে যিহোৱাৰ পৰিচয় পোৱা নাছিল, আৰু তেওঁলৈ যিহোৱাৰ বাক্যও প্ৰকাশিত হোৱা নাছিল।
\v 8 পাছে যিহোৱাই তৃতীয়বাৰ চমুৱেলক মাতিলে। তাতে তেওঁ উঠি এলীৰ ওচৰলৈ গৈ ক’লে, মই উপস্থিত আছোঁ; কাৰণ আপুনি মোক মাতিলে।
\v 9 তেতিয়া, যিহোৱাই যে সেই ল’ৰাক মাতিছে, ইয়াকে এলীয়ে বুজি চমুৱেলক ক’লে তুমি গৈ শুই থাকা; যদি তেওঁ তোমাক মাতে, তেন্তে ক’বা, হে যিহোৱা, কওক, কিয়নো আপোনাৰ দাসে শুনিছে। তাতে চমুৱালে গৈ নিজ ঠাইত শুই থাকিল।
\p
\v 10 পাছে যিহোৱাই আহি থিয় হৈ, আগৰ দৰে মাতি ক’লে, চমুৱেল, চমুৱেল। তাতে চমুৱেলে উত্তৰ দিলে, কওক, কিয়নো আপোনাৰ দাসে শুনিছে।
\v 11 তেতিয়া যিহোৱাই চমুৱেলক ক’লে, চোৱা মই ইস্ৰায়েলৰ মাজত এক কৰ্ম্ম কৰিম; তাক যেয়ে যেয়ে শুনিব, সেই আটাইৰে নোম শিয়ৰি উঠিব।
\v 12 মই এলীৰ অহিতে তেওঁৰ বংশৰ বিষয়ে যি যি কৈছিলোঁ, সেই সকলোকে প্ৰথমৰে পৰা শেষলৈকে সেইদিনা সিদ্ধ কৰিম।
\v 13 কিয়নো মই তেওঁক ক’লোঁ, তেওঁ জনা অপৰাধৰ নিমিত্তে মই সদাকাললৈকে তেওঁৰ বংশক দন্দ দিম, কাৰণ তেওঁৰ পুতেকহঁতে নিজকে অভিশপ্ত কৰিছে, তথাপি তেওঁ সিহঁতক ক্ষান্ত কৰা নাই।
\v 14 এতেকে এলীৰ বংশলৈ মই এই শপত খালোঁ, যে, এলীৰ বংশৰ যি অপৰাধ, তাক বলিদান কি নৈবেদ্যৰ দ্বাৰাই কেতিয়াও মোচন কৰা নহ’ব।
\p
\v 15 পাছে চমুৱেল ৰাতিপুৱালৈকে শুই থাকিল; পাছত তেওঁ যিহোৱাৰ গৃহৰ দুৱাৰবোৰ মেলিলে, কিন্তু এলীৰ আগত সেই দৰ্শনৰ কথা জনাবলৈ ভয় কৰিলে।
\v 16 পাছে এলীয়ে চমুৱেলক মাতি ক’লে, বোপা চমুৱেল। তেওঁ ক’লে, মই আছোঁ।
\v 17 তেতিয়া এলীয়ে সুধিলে, যিহোৱাই তোমাক কি কথা ক’লে? মই বিনয় কৰোঁ, তুমি মোৰ পৰা তাক নুলুকুৱাবা; ঈশ্বৰে তোমাক যি যি কথা ক’লে, তাৰ কোনো কথা যদি মোৰ পৰা গোপনে ৰাখা, তেন্তে তেওঁ তোমাক অমুক আৰু তাতকৈয়ো অধিক দণ্ড দিয়ক।
\v 18 তেতিয়া চমুৱেলে তেওঁৰ আগত সেই সকলোকে ক’লে, তেওঁৰ পৰা এটি কথাও গোপনে নাৰাখিলে; তাতে এলীয়ে ক’লে, তেওঁ যিহোৱা; তেওঁৰ দৃষ্টিত যি ভাল, তাকেই কৰক।
\v 19 পাছে চমুৱেল ডাঙৰ হ’লত, যিহোৱা তেওঁৰ লগত থাকিল, আৰু তেওঁৰ এটি কথাকো বিফলে যাব নিদিলে।
\v 20 তাতে, চমুৱেল যে যিহোৱাৰ ভাববাদী হ’বৰ অৰ্থে বিশ্বাসৰ পাত্ৰ হৈছে, তাক দানৰে পৰা বেৰচেবালৈকে গোটেই ইস্ৰায়েলে জানিলে।
\v 21 আৰু যিহোৱাই আকৌ চীলোত দৰ্শন দিলে; কিয়নো যিহোৱাই চীলোত চমুৱেলৰ আগত যিহোৱাৰ বাক্যৰ দ্বাৰাই নিজকে প্ৰকাশ কৰিছিল। আৰু গোটেই ইস্ৰায়েলৰ ওচৰলৈ চমুৱেলৰ বাক্য আহিছিল।
\c 4
\s নিয়ম-চন্দুক শত্ৰুৰ হাতত পৰা। এলী আৰু তেওঁৰ পুতেকহঁতৰ মৰণ।
\p
\v 1 পাছে ইস্ৰায়েলে যুদ্ধৰ অৰ্থে পলেষ্টীয়াবিলাকৰ অহিতে ওলাই গৈ এবেন-এজৰৰ ওচৰত ছাউনি পাতিলে, আৰু পলেষ্টীয়াবিলাকে অফেকত ছাউনি পাতিলে।
\v 2 পাছে পলেষ্টীয়াবিলাকে ইস্ৰায়েলৰ বিৰুদ্ধে সৈন্যৰ বেহু পাতিলে, আৰু যুদ্ধ লাগিলত পলেষ্টীয়াবিলাকৰ আগত ইস্ৰায়েল ঘাটিল; সিহঁতে সেই যুদ্ধ-ক্ষেত্ৰত সৈন্যসমূহৰ প্ৰায় চাৰি হাজাৰ লোকক বধ কৰিলে।
\v 3 পাছে লোকবিলাক ছাউনিলৈ আহিলত, ইস্ৰায়েলৰ বৃদ্ধলোকবিলাকে ক’লে, যিহোৱাই পলেষ্টীয়া বিলাকৰ আগত আমাক আজি কিয় ঘটুৱালে? যিহোৱাৰ নিয়ম-চন্দুক আমাৰ মাজলৈ আহি, শত্ৰুবোৰৰ হাতৰ পৰা যেন আমাক নিস্তাৰ কৰিব, এই নিমত্তে আহা, আমি চীলোৰ পৰা তাক অনাওঁ।
\v 4 তাতে লোকবিলাকে চীলোলৈ দূত পঠাই, কৰূব দুটাৰ মাজত বসতি কৰা বাহিনীবিলাকৰ যিহোৱাৰ নিয়ম চন্দুক অনালে; তেতিয়া এলীৰ দুজন পুতেক হফনী আৰু পিনহচ সেই ঠাইত যিহোৱাৰ নিয়মচন্দুকৰ লগত আছিল।
\p
\v 5 পাছে যিহোৱাৰ নিয়ম-চন্দুক ছাউনিলৈ আহিলত, গোটই ইস্ৰায়েলে এনে মহাধ্বনি কৰিলে যে, পৃথিৱীও কঁপিবলৈ ধৰিলে।
\v 6 তেতিয়া পলেষ্টীয়াবিলাকে সেই ধ্বনিৰ শব্দ শুনি সুধিলে, ইব্ৰীয়াহঁতৰ ছাউনিত সেই মহাধ্বনিৰ শব্দ কিয় হৈছে?
\v 7 পাছে যিহোৱাৰ নিয়ম-চন্দুক ছাউনিলৈ আহিছে বুলি বুজি, পলেষ্টীয়াবিলাকৰ ভয় লাগিল; কিয়নো সিহঁতে ক’লে, ছাউনিলৈ ঈশ্বৰ আহিছে। সিহঁতে আৰু কট’লে, আমাৰ সন্তাপ হ’ব; কিয়নো ইয়াৰ পূৰ্ব্বে কেতিয়াও এনে হোৱা নাই।
\v 8 আমাৰ সন্তাপ হ’ব; সেই পৰাক্ৰমী দেৱতাবিলাকৰ হাতৰ পৰা আমাক কোনে ৰক্ষা কৰিব? যি দেৱতাবিলাকে অৰণ্যৰ মাজত সকলো প্ৰকাৰ আঘাতেৰে মিছৰীয়াবিলাকক আঘাত কৰিলে, এই বিলাকেই সেই দেৱতা।
\v 9 ইব্ৰীয়াহঁত যেনেকৈ তোমালোকৰ অধীন আছিল, তেনেকৈ তোমালোক সিহঁতৰ অধীন যেন নহ’বা, এই নিমিত্তে হে পলেষ্টীয়াবিলাক, তোমালোক বলৱান হোৱা আৰু পুৰুষালি দেখুউৱা; পুৰুষালি দেখুৱাই যুদ্ধ কৰা।
\v 10 তাতে পলেষ্টীয়াবিলাকে যুদ্ধ কৰিলত, ইস্ৰায়েল লোকবিলাক পৰাজিত হৈ প্ৰতিজন নিজ নিজ তম্বুলৈ পলাল; তেতিয়া এনে মহা-সংহাৰ হ’ল যে, ইস্ৰায়েলৰ মাজত ত্ৰিশহাজাৰ পদাতিক লোক মৰা পৰিল।
\v 11 আৰু ঈশ্বৰৰ চন্দুক শত্ৰুৰ হাতত পৰিল, আৰু এলীৰ দুজন পুতেক হফনী আৰু পীনহচক বধ কৰা হ’ল।
\p
\v 12 তেতিয়া এজন বিন্যামীনীয়া মানুহে সৈন্যৰ মাজৰ পৰা ল’ৰি গৈ সেই দিনাই চীলোহ পালে; তাৰ কাপোৰ ফটা, আৰু মুৰত মাটি আছিল।
\v 13 সি অহা সময়ত বাটৰ কাষত এলীয়ে তেওঁৰ আসনত বহি বাট চাই আছিল; কিয়নো তেওঁৰ মন যিহোৱাৰ চন্দুকৰ নিমিত্তে কঁপি আছিল। আৰু সেই মানুহটোৱে নগৰত সোমাই সেই সম্বাদ দিলত, নগৰত থকা সকলো লোকে চিঞৰিবলৈ ধৰিলে।
\v 14 পাছে এলীয়ে সেই চিঞঁৰৰ শব্দ শুনি সুধিলে, এই কোলাহলৰ কাৰণ কি? তেতিয়া সেই মানুহ বেগাই আহি এলীক জনালে।
\v 15 সেই কালত এলী আঠান্নব্বৈ বছৰ বয়সীয়া হৈছিল; আৰু তেওঁ দৃষ্টিহীন হোৱাত, একো দেখিব নোৱাৰিলে।
\v 16 সেই মানুহে এলীক ক’লে, মই সৈন্যসমূহৰ পৰা পলাই আহিলোঁ। তাতে এলীয়ে সুধিলে, বোপা, কি হৈছে?
\v 17 বাতৰি অনা লোকে উত্তৰ দিলে, ইস্ৰায়েল পলেষ্টীয়াবিলাকৰ আগৰ পৰা পলাইছে আৰু লোক বিলাকৰ মাজত মহা-সংহাৰ হ’ল; বিশেষকৈ তোমাৰ দুজন পুত্ৰ হফনী আৰু পিনহচো মৰিল আৰু ঈশ্বৰৰ চন্দুক শত্ৰুৰ হাতত পৰিল।
\v 18 পাছে সেই মানুহে ঈশ্বৰৰ চন্দুকৰ নাম কোৱা মাত্ৰকে এলী দুৱাৰৰ কাষত আসনৰ পৰা লুটিখাই পৰিল আৰু ডিঙি ভাঙি যোৱাত মৰিল; কিয়নো তেওঁ বুঢ়া আৰু গধুৰ পুৰুষ আছিল। তেওঁ চল্লিশ বছৰলৈকে ইস্ৰায়েলৰ বিচাৰ কৰিছিল।
\v 19 সেই সময়ত তেওঁৰ পো-বোৱাৰী পীনহচৰ ঘৈনীয়েক গৰ্ভৱতী অৱস্থাত থকাত তাইৰ প্ৰসৱৰ কাল ওচৰ আছিল; পাছে যিহোৱাৰ চন্দুক শত্ৰুৰ হাতত পৰাত আৰু নিজৰ শহুৰেক ও গিৰীয়েক মৰাৰ সম্বাদ শুনামাত্ৰকে তাইৰ প্ৰসৱ বেদনা হোৱাত, তাই আঁঠুপাৰি প্ৰসৱ কৰিলে।
\v 20 তেতিয়া তাই মৰণৰ কালত, তাইৰ ওচৰত থিয়হৈ থকা তিৰোতাবিলাকে তাইক ক’লে ভয় নকৰিবা; কিয়নো তুমি এটি পুত্ৰ জন্মালা। কিন্তু তাই একো উত্তৰ নিদিলে আৰু মন নকৰিলে।
\v 21 পাছে ঈশ্বৰৰ চন্দুক শত্ৰুৰ হাতত পৰা আৰু তাইৰ শহুৰেক ও গিৰিয়েকো মৰা দেখি, তাই ল’ৰাটোৰ নাম ঈখাবোদ ৰাখি ক’লে, ইস্ৰায়েলৰ পৰা প্ৰতাপ গ’ল।
\v 22 তাই আকৌ ক’লে, ইস্ৰায়েলৰ পৰা প্ৰতাপ গ’ল; কিয়নো শত্ৰুৰ হাতত ঈশ্বৰৰ চন্দুক পৰিল।
\c 5
\s নিয়ম চন্দুক পলেষ্টীয়াবিলাকৰ দেশত থকা।
\p
\v 1 ইয়াৰ ভিতৰতে পলেষ্টীয়াবিলাকে ঈশ্বৰৰ চন্দুক লোৱাৰ পাছত, তাক এবেন- এজৰৰ পৰা অচদোদলৈ নিলে।
\v 2 তাৰ পাছত, পলেষ্টীয়াবিলাকে ঈশ্বৰৰ চন্দুক দাগোনৰ মন্দিৰলৈ নি, দাগোনৰ কাষত ৰাখিলে।
\v 3 তাৰ পাছদিনা অচদোদৰ লোকবিলাকে ৰাতিপুৱাতে উঠি দেখিলে যে, যিহোৱাৰ চন্দুকৰ আগত দাগোনে মাটিত মুখ দি পৰি আছে; তাতে সিহঁতে দাগোনক তুলি আকৌ তাক নিজ ঠাইত ৰাখিলে।
\v 4 পাছে তাৰ পাছদিনাও সিহঁতে পুৱাতে উঠি দেখিলে, যে, যিহোৱাৰ চন্দুকৰ সন্মুখত দাগোন মাটিত উবুৰি হৈ পৰি আছে, আৰু দাগোনৰ মুৰটো আৰু হাত দুখন কটাহৈ দুৱাৰ দলিত পৰি আছে; কেৱল তাৰ গাডোখৰ মাথোন অৱশিষ্ট থাকিল।
\v 5 এই নিমিত্তে দাগোনৰ পুৰোহিত আদি কৰি যিমান লোক দাগোনৰ মন্দিৰত সোমায়, সিহঁতৰ মাজৰ কোনেও অচদোদত থকা দাগোনৰ দুৱাৰ ডলিত আজিলৈকে ভৰি নিদিয়ে।
\p
\v 6 কিন্তু অচদোদীয়া লোক বিলাকৰ ওপৰত যিহোৱাৰ হাত গধুৰ আছিল, আৰু তেওঁ সিহঁতক সংহাৰ কৰিলে, আৰু অচদোদ ও তাৰ সীমাৰ অনেক লোকক বিহ ফুঁহোৰাৰে আঘাত কৰিলে।
\v 7 পাছে অচদোদীয়া বিলাকে তাকে দেখি ক’লে, ইস্ৰায়েলৰ ঈশ্বৰৰ চন্দুক আমাৰ ওচৰত থাকিব নোৱাৰে; কিয়নো আমাৰ ওপৰত আৰু আমাৰ দেৱতা দাগোনৰো ওপৰত তেওঁৰ হাত ক্লেশদায়ক হৈছে।
\v 8 এই হেতুকে সিহঁতে মানুহ পঠাই পলেষ্টীয়াবিলাকৰ আটাই অধিপতিবিলাকক নিজৰ ওচৰত গোটাই ক’লে, ইস্ৰায়েলৰ ঈশ্বৰৰ চন্দুকৰ কথাত আমি কি কৰিম? সিহঁতে ক’লে, ইস্ৰায়েলৰ ঈশ্বৰৰ চন্দুক গাতলৈ নিয়া হওঁক; তাতে সিহঁতে ই্স্ৰায়েলৰ ঈশ্বৰৰ চন্দুক সেই ঠাইলৈ লৈ গ’ল।
\v 9 তাক নিয়া হ’লত, যিহোৱাৰ হাত নগৰখনৰ বিৰুদ্ধে অতিশয় ত্ৰাসজনক হ’ল; তেওঁ নগৰখনৰ বৰ কি সৰু সকলোকে আঘাট কৰাত, সিহঁতৰ গাত বিহ ফোঁহোৰা ওলাল।
\v 10 পাছে সিহঁতে যিহোৱাৰ চন্দুক ইক্ৰোণলৈ পঠালে। কিন্তু যিহোৱাৰ চন্দুক ইক্ৰোণলৈ আহিলত, ইক্ৰোণীয়াহঁতে বৰকৈ আটাহ পাৰি ক’লে, আমাক আৰু আমাৰ মানুহবোৰক বধ কৰিবৰ নিমিত্তে সিহঁতে আমাৰ ওচৰলৈ ইস্ৰায়েলৰ ঈশ্বৰৰ চন্দুক আনিলে।
\v 11 পাছে সিহঁতে মানুহ পঠাই পলেষ্টীয়াবিলাকৰ আটাই অধিপতি বিলাকক গোট খুৱাই ক’লে, আমাক আৰু আমাৰ লোকবিলাকক যেন বধ নকৰে, এই নিমিত্তে ইস্ৰায়েলৰ ঈশ্বৰৰ চন্দুক পঠাই দিয়ক; সেইয়ে নিজ ঠাইলৈ উলটি যাওক। কিয়নো নগৰৰ সকলো ফালে মহামাৰীৰ ভয়ত লোকবিলাক ব্যাকুল হৈছিল; সেই ঠাইত ঈশ্বৰৰ হাত অতিশয় গধুৰ আছিল।
\v 12 আৰু যি লোকবিলাক নমৰাকৈ আছিল, সিহঁত বিহ ফোঁহোৰাৰে পীড়িত হ’ল; এই হেতুকে নগৰৰ লোকবিলাকৰ আৰ্ত্তৰাৱ আকাশলৈকে উঠিল।
\c 6
\s নিয়ম-চন্দুক ইস্ৰায়েল দেশলৈ ওলোটাই পঠোৱা।
\p
\v 1 যিহোৱাৰ চন্দুক পলেষ্টীয়াবিলাকৰ দেশত সাত মাহলৈকে আছিল।
\v 2 পাছে পলেষ্টীয়াবিলাকে পুৰোহিত আৰু মঙ্গলতি বিলাকক মতাই আনি ক’লে, আমি যিহোৱাৰ চন্দুকৰ বিষয়ে কি কৰিম? কোৱাচোন, আমি কিহেৰে তাক নিজ ঠাইলৈ দিম?
\v 3 তেওঁবিলাকে ক’লে, তোমালোকে যদি ইয়াৰ পৰা ইস্ৰায়েলৰ ঈশ্বৰৰ চন্দুক পঠাই দিয়া, তেন্তে শুদাকৈ নপঠাবা, কিন্তু কোনোমতে দোষাৰ্থক উপহাৰ তেওঁৰ তালৈ পঠাই দিয়া, তেহে তোমালোকক সুস্থ কৰা হ’ব পাৰিবা, আৰু তেওঁৰ হাত তোমালোকৰ পৰা কিয় নুগুছে, তাকো তোমালোকে জ্ঞাত হ’বা।
\v 4 সিহঁতে সুধিলে, দোষাৰ্থক উপহাৰস্বৰুপে আমি তেওঁলৈ কি পঠাই দিম? তেওঁবিলাকে, পলেষ্টীয়া বিলাকৰ অধিপতি অনুসাৰে বিহ ফোঁহোৰাবোৰৰ আকৃতিৰে সজা পাচোঁটা বস্তু আৰু সোণৰ পাচোঁটা নিগনি দি পঠোৱা; কিয়নো তোমালোকে সকলোৰে আৰু তোমালোকৰ অধিপতিবিলাকৰো একে ৰূপ উৎপাত ঘটিছে।
\v 5 এই হেতুকে তোমালোকে তোমালোকৰ বিহ্ ফোহোৰাৰ আৰু দেশ বিনষ্ট কৰা নিগনি আকৃতিৰে মুৰ্ত্তি নিৰ্ম্মাণ কৰা, আৰু ইস্ৰায়েলৰ ঈশ্বৰক গৌৰৱান্বিত কৰা; কিজানি তেওঁ তোমালোকৰ পৰা আৰু তোমালোকৰ দেৱতাবিলাকৰ পৰা আৰু তোমালোকৰ দেশৰ পৰাও নিজৰ হোত আতঁৰাব।
\v 6 মিচৰীয়া লোকে আৰু ফৰৌণ ৰজাই যেনেকৈ তেওঁবিলাকৰ মন কঠিন কৰিছিল তেনেকৈ তোমালোকে কিয় মন কঠিন কৰিবা? তেওঁ তেওঁবিলাকৰ মাজত অদ্ভুতকাৰ্য্য কৰিলত তেওঁবিলাকে তেওঁবিলাকক এৰি নিদিলেনে? আৰু তেওঁবিলাক নগ’লনে?
\v 7 এই হেতুকে এতিয়া কাঠ লৈ এখন নতুন ৰথ সাজা আৰু কান্ধত যুৱলি নুঠা এনে দুজনী খীৰঁতী গাই গৰু আনি ৰথত লগোৱা আৰু সিহঁতৰ পোৱালি সিহঁতৰ লগৰ পৰা ঘৰলৈ আনিবা।
\v 8 আৰু যিহোৱাৰ চন্দুক সই ৰথৰ ওপৰত তুলি দিবা; আৰু সেই যি সোণৰ বস্তুবোৰ দোষাৰ্থক উপহাৰস্বৰূপে তেওঁক দিবা, তাক এটা পেড়াত ভৰাই তাৰ এফালে দিবা, পাছে তাক পঠাই দিবা, সি যাওক।
\v 9 আৰু চাবা, সেই ৰথ যদি নিজ সীমাৰ বাটেদি বৈৎচেমচলৈ যায়, তেন্তে আমালৈ এনে মহা-আপদ তেৱেঁই ঘটালে; আৰু যদি নাযায়, তেন্তে যি হাতে আমাক প্ৰহাৰ কৰিলে, সেয়ে তেওঁৰ নহয়, ইয়াকে আমি জানিম; দৈৱক্ৰমেহে আমালৈ এই ঘটনা হ’ল।
\p
\v 10 পাছে মানুহবিলাকে সেইদৰে কৰিলে; খীৰঁতী গাই গৰু আনি ৰথত লগালে, আৰু সিহঁতৰ পোৱালি দুটাক ঘৰত বান্ধি থলে।
\v 11 পাছে সিহঁতে যিহোৱাৰ চন্দুক, আৰু সোণৰ নিগনিও বিহ ফোহোৰোৰ আকৃতিৰে সজা বস্তুবোৰৰ পেড়াটোও ৰথৰ ওপৰত তুলি দিলে।
\v 12 পাছে সেই গৰু দুজনীয়ে বৈৎচেমচৰ পোন ধৰি হেম্বেলিয়াই হেম্বেলিয়াই ৰাজ বাটেদি গ’ল; সোঁ-হাতে কি বাওঁ-হাতে নুঘূৰিলে; আৰু পলেষ্টীয়াবিলাকৰ অধিপতিবিলাক বৈৎচেমচৰ সীমালৈকে সিহঁতৰ পাছে পাছে গ’ল।
\v 13 সেইকালত বৈৎচেমচ নিবাসীবিলাকে উপত্যকাত ঘেহুঁধান দাওঁতে, ওপৰলৈ মুৰ-দাঙি চাই চন্দুকটো দেখিলে, আৰু তাকে দেখি তেওঁবিলাকে আনন্দ কৰিলে।
\v 14 তেতিয়া সেই ৰথখন বৈৎচেমচ নিবাসী যিহোচোৱাৰ পথাৰ সোমাই, যতে এটা ডাঙৰ শিল আছিল সেই ঠাইতে ৰ’লহি; তাতে তেওঁবিলাকে ৰথৰ কাঠ ফালি, সেই গৰু দুজনীক হোমৰ অৰ্থে যিহোৱাৰ উদ্দেশ্য উৎসৰ্গ কৰিলে।
\v 15 পাছে লেবীয়াবিলাকে যিহোৱাৰ চন্দুক আৰু তাৰ লগৰ সোণৰ বস্তু থকা পেড়াটোও নমাই সেই ডাঙৰ শিলৰ ওপৰত ৰাখিলে; আৰু বৈৎচেমচৰ লোকবিলাকে সেইদিনাই যিহোৱাৰ উদ্দেশ্যে হোমবলি আৰু মঙ্গলাৰ্থক বলি উৎসৰ্গ কৰিলে।
\v 16 আৰু পলেষ্টীয়াবিলাকৰ পাঁচজন অধিপতিয়ে তাকে দেখি সেই দিনাই ইক্ৰোণলৈ উলটি গ’ল।
\p
\v 17 যিহোৱাৰ উদ্দেশ্যে দোষাৰ্থক উপহাৰস্বৰূপে পলেষ্টীয়াবিলাকে পঠাই দিয়া বিহফোঁহোৰাৰ আকৃতিৰে সজা সোণৰ বস্তু এইবোৰঃ অচদোদৰ নিমিত্তে এটা, ঘচাৰ নিমিত্তে এটা, অস্কিলোনৰ নিমিত্তে এটা, গাতৰ নিমিত্তে এটা আৰু ইক্ৰোণৰ নিমিত্তে এটা;
\v 18 আৰু গড়েৰে আবৃত হোৱা নগৰ হওক বা গাওঁ হওক, পাঁচজন অধিপতিৰ অধীনে পলেষ্টীয়াবিলাকৰ যিমান নগৰ আছিল, সিমান সোণৰ নিগনি; যিহোৱাৰ চন্দুক যিহৰ ওপৰত ৰখা হৈছিল, সেই মহা-শিল ইয়াৰ সাক্ষী; বৈৎ-চেমচীয়া যিহোচুৱাৰ পথাৰত সেই শিল আজিলৈকে আছে।
\p
\v 19 পাছে তেওঁ বৈৎ-চেমচ লোকবিলাকৰ মাজৰ কেতবিলাকক আঘাত কৰিলে; কাৰণ তেওঁবিলাকে যিহোৱাৰ চন্দুকলৈ চাইছিল; অৰ্থাৎ তেওঁ লোকবিলাকৰ মাজৰ সত্তৰজনক [আৰু পঞ্চাশ হাজাৰ] বধ কৰিলে; তাতে যিহোৱাই সেই মহাসংহাৰেৰে আধাত কৰাত, সিহঁতে বিলাপ কৰিলে।
\v 20 আৰু বৈৎ-চেমচৰ লোকবিলাকে ক’লে, এই পবিত্ৰ ঈশ্বৰ যিহোৱাৰ সন্মুখত কোন থিয় হ’ব পাৰিব? আৰু তেওঁ আমাৰ পৰা কাৰ ওচৰলৈ যাব?
\v 21 পাছে তেওঁবিলাকে কিৰিয়ৎ-যিয়াৰীম-নিবাসী লোকবিলাকৰ দূত পঠাই ক’লে, পলেষ্টীয়াবিলাকে যিহোৱাৰ চন্দুক ওভোটাই আনিলে; তোমালোকে নামি আহি তাক তোমালোকৰ ওচৰলৈ লৈ যোৱা।
\c 7
\p
\v 1 তাৰ পাছত কিৰিয়ৎ-যিয়াৰীমৰ লোকবিলাকে আহি যিহোৱাৰ চন্দুক লৈ গৈ পৰ্ব্বতত থকা অবীনাদবৰ ঘৰত ৰাখিলে; আৰু যিহোৱাৰ সেই চন্দুক ৰাখিবৰ নিমিত্তে তেওঁৰ পুতেক ইলিয়াজৰক পবিত্ৰ কৰিলে।
\v 2 যিহোৱাৰ চন্দুক কিৰিয়ৎযিয়াৰীমত থাকোঁতে বহুকালগ’ল, একেবাৰে বিশবছৰ গ’ল, আৰু ইস্ৰায়েলৰ আটাই বংশই যিহোৱাৰ পাছত চলিবৰ ইচ্ছাৰে বিলাপ কৰিলে।
\s ইস্ৰায়েলৰ মন পালটোৱা;পলেষ্টীয়াবিলাক ঘটা।চমুৱেলৰ বিচাৰ।
\p
\v 3 আৰু চমুৱেলে ইস্ৰায়েলৰ আটাই বংশক ক’লে, তোমালোকে যদি তোমালোকৰ সকলো চিত্তেৰে যিহোৱালৈ পালটা, তেন্তে তোমালোকৰ মাজৰ পৰা বিজাতীয় দেৱতাবোৰ আৰু অষ্টাৰেৎ দেৱীবোৰ দূৰ কৰা আৰু যিহোৱালৈ নিজ নিজ মন যুগুত কৰি অকল তেওঁৰেই সেৱা কৰা; তেতিয়া তেওঁ পলেষ্টীয়াবিলাকৰ হাতৰ পৰা তোমালোকক উদ্ধাৰ কৰিব।
\v 4 তাতে ইস্ৰায়েলৰ সন্ত্বানবিলাকে বালদেৱতাবোৰ আৰু অষ্টাৰেৎ দেৱীবোৰো ত্যাগ কৰি কেৱল যিহোৱাৰ সেৱা কৰিবলৈ ধৰিলে।
\p
\v 5 পাছে চমুৱেলে ক’লে, তোমালোকে গোটেই ইস্ৰায়েলক মিম্পাত গোটোৱা; তাতে মই তোমালোকৰ অৰ্থে যিহোৱাৰ আগত প্ৰাৰ্থনা কৰিম।
\v 6 তেতিয়া তেওঁবিলাকে মিম্পাত গোট খাই, পানী তুলি যিহোৱাৰ আগত ঢালি দিলে আৰু সেই দিনা লঘোন দি সেই ঠাইতে ক’লে, আমি যিহোৱাৰ বিৰুদ্ধে পাপ কৰিলোঁ। এইদৰে চমুৱেলে মিম্পাত ইস্ৰায়েলৰ সন্ত্বানবিলাকৰ বিচাৰ কৰিলে।
\v 7 পাছে ইস্ৰায়েলৰ সন্ত্বানবিলাকে মিম্পাত গোট খাইছে, পলেষ্টীয়াবিলাকে এই সম্বাদ পালত, পলেষ্টীয়াবিলাকৰ অধিপতিবিলাক ইস্ৰায়েলৰ বিৰুদ্ধে উঠি আহিল; তাতে ইস্ৰায়েলৰ সন্তানবিলাকে তাক শুনি পলেষ্টীয়াবিলাকৰ কাৰণে ভয় কৰিলে।
\v 8 তেতিয়া ইস্ৰায়েলৰ সন্ত্বানবিলাকে চমুৱেলক ক’লে, আমাৰ ঈশ্বৰ যিহোৱাই পলেষ্টীয়াবিলাকৰ হাতৰ পৰা যেন আমাক উদ্ধাৰ কৰে, এই নিমত্তে তুমি তেওঁৰ আগত আমাৰ অৰ্থে কাতৰোক্তি কৰিবলৈ নেৰিবা।
\v 9 তেতিয়া চমুৱেলে পিয়াহ খোৱা মেৰ পোৱালি এটি লৈ গোটেইটো যিহোৱাৰ উদ্দেশ্যে হোমবলি উৎসৰ্গ কৰিলে আৰু চমুৱেলে ইস্ৰায়েলৰ নিমিত্তে যিহোৱাৰ আগত কাতৰোক্তি কৰিলত, যিহোৱাই তেওঁক উত্তৰ দিলে।
\v 10 আৰু চমুৱেলে সেই হোমবলি উৎসৰ্গ কৰোঁতে, পলেষ্টীয়াবিলাকে ইস্ৰায়েলৰ লগত যুদ্ধ কৰিবলৈ ওচৰ চাপিল; কিন্তু সেইদিনা যিহোৱাই পলেষ্টীয়াবিলাকৰ ওপৰত বৰকৈ মেঘ-গৰ্জ্জন কৰি সিহঁতক ব্যাকুল কৰিলে; তাতে সিহঁত ইস্ৰায়েলৰ সন্মুখত ঘাটিল।
\v 11 তেতিয়া ইস্ৰায়েলৰ লোকবিলাকে মিম্পাৰ পৰা ওলাই পলেষ্টীয়াবিলাকৰ পাছে পাছে খেদি বৈৎ-কৰৰ নামনিলৈকে সিহঁতক আঘাত কৰি গ’ল।
\p
\v 12 তাতে চমুৱেলে এটা শিল লৈ মিম্পাৰ আৰু চেনৰ মাজ ঠাইত স্থাপন কৰিলে; আৰু “এতিয়ালৈকে যিহোৱাই আমাক সহায় কৰিলে” এইবুলি তাৰ নাম এবেন-এজৰ ৰাখিলে।
\v 13 এইদৰে পলেষ্টীয়াবিলাক নত হৈ ইস্ৰায়েলৰ অঞ্চললৈ আৰু নাহিল। আৰু চমুৱেলৰ জীৱনৰ গোটেই কালত যিহোৱাৰ হাত পলেষ্টীয়াবিলাকৰ অহিতে আছিল।
\v 14 ইক্ৰোণৰ পৰা গাতলৈকে যিবোৰ নগৰ পলেষ্টীয়াবিলাকে ইস্ৰায়েলৰ পৰা কাঢ়ি লৈছিল, সেইবোৰ নগৰ পুনৰায় ইস্ৰায়েলৰ অধীন হ’ল; আৰু ইস্ৰায়েলে পলেষ্টীয়াবিলাকৰ হাতৰ পৰা সেইবোৰ অঞ্চলো উদ্ধাৰ কৰিলে আৰু ইমুৰীয়াহঁতৰ লগত ইস্ৰায়েলৰ সন্ধি হ’ল।
\p
\v 15 চমুৱেলে তেওঁৰ আয়ুসৰ গোটেই কালত ইস্ৰায়েলৰ বিচাৰ কৰিলে।
\v 16 তেওঁ বছৰে বছৰে বৈৎএল, গিলগল আৰু মিম্পালৈ ঘূৰি গৈ, সেইবোৰ ঠাইত ইস্ৰায়েলৰ বিচাৰ কৰি ৰামলৈ উলটি আহে;
\v 17 কিয়নো সেই ঠাইতে তেওঁৰ ঘৰ আছিল; আৰু সেই ঠাইতো তেওঁ ইস্ৰায়েলৰ বিচাৰ কৰে; আৰু সেই ঠাইত তেওঁ যিহোৱাৰ উদ্দেশ্যে এটা যজ্ঞ-বেদি নিৰ্ম্মাণ কৰিলে।
\c 8
\s ইস্ৰায়েল লোকবিলাকে ৰজা খোজা।
\p
\v 1 পাছে চমুৱেল বৃদ্ধ হ’লত, তেওঁ তেওঁৰ পুত্ৰবিলাকক ইস্ৰায়েলৰ ওপৰত বিচাৰকৰ্ত্তা নিযুক্ত কৰিলে।
\v 2 তেওঁৰ বৰ পুতেকৰ নাম যোৱেল, দ্বিতীয় পুতেকৰ নাম অবিয়া আছিল; তেওঁবিলাকে বেৰ-চেবাত বিচাৰ কৰে।
\v 3 কিন্তু তেওঁৰ পুতেকবিলাকে বাপেকৰ কথাত নচলি অপথে গৈ, লোভীয়া হৈ ভেটী খাই অন্যায় বিচাৰ কৰিবলৈ ধৰিলে।
\p
\v 4 এই হেতুকে ইস্ৰায়েলৰ সকলো বৃদ্ধবিলাকে গোটখাই ৰামালৈ আহি তেওঁক ক’লে,
\v 5 চোৱা তুমি বৃদ্ধ হ’লা, আৰু তোমাৰ পুত্ৰবিলাক তোমাৰ পথত নচলে, এতেকে আন জাতিবিলাকৰ নিচিনাকৈ আমাৰ বিচাৰ কৰিবলৈ তুমি আমাৰ ওপৰত এজন ৰজা নিযুক্ত কৰি দিয়া।
\v 6 কিন্তু “আমাৰ বিচাৰ কৰিবলৈ আমাক এজন ৰজা দিয়া” বুলি, যেতিয়া তেওঁবিলাকে কৈছিল, তেতিয়া সেই কথাত চমুৱেলে অসন্তোষ পালে। তাতে চমুৱেলে যিহোৱাৰ আগত প্ৰাৰ্থনা কৰিলত,
\v 7 যিহোৱাই চমুৱেলক ক’লে, এইলোক বিলাকে তোমাৰ আগত যি যি কথা কৈছে, সেই সকলোতে সিহঁতৰ কথালৈ কাণ দিয়া; কিয়নো সিহঁতে যে তোমাক অগ্ৰাহ্য কৰিলে, এনে নহয়, কিন্তু মই যেন সিহঁতৰ ওপৰত ৰাজত্ব নকৰিম, এই আশয়েৰে মোকেইহে অগ্ৰাহ্য কৰিলে।
\v 8 মই মিছৰৰ পৰা সিহঁতক বাহিৰ কৰি অনা দিনৰে পৰা আজিলৈকে সিহঁতে মোলৈ যেনেকৈ ব্যৱহাৰ কৰি আহিছে, অৰ্থাৎ মোক ত্যাগ কৰি ইতৰ দেৱতাবোৰক পূজা কৰি আহিছে, তেনেকৈ তোমালৈকো ব্যৱহাৰ কৰিছে।
\v 9 এতেকে এতিয়া সিহঁতৰ কথালৈ কাণ দিয়া; তথাপি সিহঁতৰ অহিতে স্পষ্টকৈ সাক্ষ্য দিয়া; আৰু সিহঁতৰ ওপৰত যি ৰজাই ৰাজত্ব কৰিব, সেই ৰজাৰ নিয়ম প্ৰণালী সিহঁতক বুজাই দিয়া।
\p
\v 10 পাছে যি লোকবিলাকে চমুৱেলৰ গুৰিত ৰজা খুজিছিল, তেওঁবিলাকৰ আগত তেওঁ যিহোৱাৰ সেই সকলো কথা জনালে।
\v 11 আৰু ক’লে, তোমালোকৰ ওপৰত যি ৰজাই ৰাজত্ব কৰিব তেওঁৰ এই ৰূপ নিয়ম প্ৰণালী হ’ব; তেওঁবিলাকৰ পুত্ৰ বিলাকক লৈ নিজৰ ৰথ আৰু ঘোঁৰাৰ ওপৰত নিযুক্ত কৰিব, আৰু সিহঁত তেওঁৰ ৰথৰ আগে আগে লৰি যাব;
\v 12 আৰু তেওঁ সিহঁতক নিজৰ সহস্ৰপতি ও পঞ্চাশপতি পাতিব; আৰু নিজৰ মাটিত হাল বাবলৈ, শস্য দাবলৈ, আৰু যুদ্ধৰ অস্ত্ৰ ও ৰথৰ সঁজুলি গঢ়াবলৈ নিযুক্ত কৰি ল’ব।
\v 13 আৰু তেওঁ লোকবিলাকৰ জীয়াৰী বিলাকক লৈ সুগন্ধি বস্তু কৰোঁতা, ৰান্ধনি, আৰু পিঠা বনাওঁতা কৰিব।
\v 14 আৰু তোমালোকৰ উত্তম উত্তম শস্যক্ষেত্ৰ, দ্ৰাক্ষাবাৰী, আৰু জিতগছৰ বাৰীবোৰলৈ নিজ দাস বিলাকক দিব।
\v 15 আৰু তোমালোকৰ উৎপন্ন শস্যৰ আৰু দ্ৰাক্ষাবাৰীৰ ফলৰ দহ ভাগৰ এভাগ লৈ নিজ নপুংসক আৰু দাসবিলাকক দিব।
\v 16 আৰু তেওঁ তোমালোকৰ বন্দী, বেটী আৰু সকলোতকৈ উত্তম ডেকা পুৰুষবিলাকক আৰু তোমালোকৰ গাধবোৰকো লৈ নিজৰ কামত লগাব।
\v 17 আৰু তেওঁ তোমালোকৰ মেৰ ও ছাগবোৰ দহ ভাগৰ এভাগ ল’ব; আৰু তোমালোক তেওঁৰ বন্দী হ’বা।
\v 18 সেই সময়ত তোমালোকে নিজে মনোনীত কৰি লোৱা ৰজাৰ নিমিত্তে কাতৰোক্তি কৰিবা; কিন্তু যিহোৱাই সেই দিনা তোমালোকক উত্তৰ নিদিব।
\p
\v 19 তথাপি তেওঁবিলাকে চমুৱেলৰ কথাত অমান্তি হৈ ক’লে, নহয় নহয়,
\v 20 আমি আন জাতিবিলাকৰ নিচিনা হ’বৰ নিমিত্তে, আমাৰ বিচাৰ কৰিবৰ নিমিত্তে আৰু আমাৰ অগ্ৰগামী হৈ আমাৰ পক্ষে যুদ্ধ কৰিবৰ নিমিত্তে আমাৰ ওপৰতো এজন ৰজা হওঁক।
\v 21 তেতিয়া চমুৱেলে লোকবিলাকৰ সকলো কথা শুনি যিহোৱাৰ কাণত ক’লে।
\v 22 তাতে যিহোৱাই চমুৱেলক ক’লে, তুমি লোকবিলাকৰ কথালৈ কাণ দি সিহঁতৰ ওপৰত এজন ৰজা পাতি দিয়া। পাছে চমুৱেলে ইস্ৰায়েল লোকবিলাকক ক’লে, তোমালোক প্ৰতিজন নিজ নিজ নগৰলৈ যোৱা।
\c 9
\s চমুৱেলে চৌলক ৰাজপদত অভিষেক কৰা।
\p
\v 1 সেই সময়ত বিন্যামীন ফৈদৰ, অফীহৰ বৃদ্ধ পৰিনাতি বখোৰতৰ পৰিনাতি চৰোবৰ নাতি, অবীয়েলৰ পুতেক কীচ নামেৰে এজন ভদ্ৰ ধনী বিন্যামীনীয়া লোক আছিল;
\v 2 আৰু চৌল নামেৰে তেওঁৰ এজন সুন্দৰ ডেকা পুত্ৰ আছিল; ইস্ৰায়েলৰ সন্ত্বান বিলাকৰ মাজত তেওঁতকৈ সুন্দৰ কোনো পুৰুষ নাছিল। আৰু আন সকলো লোকতকৈ তেওঁ এমুৰ ওখ আছিল।
\v 3 এদিন সেই চৌলৰ বাপেক কীচৰ গাধীবোৰ হেৰাল; তেতিয়া কীচে নিজ পুত্ৰ চৌলক ক’লে, তুমি দাসবোৰৰ মাজৰ এটাক লগত লৈ গাধীবোৰ বিচাৰি যোৱা।
\v 4 তাতে তেওঁ ইফ্ৰয়িম পৰ্ব্বতেদি ফুৰি চালিচা প্ৰদেশেদি গ’ল; কিন্তু তেওঁবিলাকে গাধীবোৰ নাপালে। পাছে তেওঁবিলাক চালীম প্ৰদেশেদি গ’ল, তাতো নাই, তাৰ পাছত বিন্যামীন প্ৰদেশেদি গ’ল, কিন্তু সেই ঠাইতো নাপালে।
\p
\v 5 পাছে তেওঁবিলাকে চুফ প্ৰদেশ পালত, চৌলে নিজৰ লগত যোৱা দাসক ক’লে, আহাঁ, আমি উভটি যাওঁ, কিজানি মোৰ পিতৃয়ে গাধীবোৰৰ নিমিত্তে চিন্তা কৰিবলৈ এৰি আমাৰ নিমিত্তেহে ভাৱনা কৰিব।
\v 6 তাতে সি ক’লে, চাওঁক, এই নগৰত ঈশ্বৰৰ এজন লোক আছে; তেওঁ মান্যৱান লোক আৰু তেওঁ যি যি কয়, সকলো নিশ্চয়ত সিদ্ধ হয়; এতেকে আহক আমি এতিয়া সেই ঠাইলৈ যাওঁ; কিজানি তেওঁ আমি যাবলগীয়া বাট জনাব পাৰিব।
\v 7 তেতিয়া চৌলে তেওঁৰ দাসক ক’লে চোৱা, আমি যদি যাওঁ, তেন্তে সেই লোকৰ ওচৰলৈ কি লৈ যাম? কিয়নো আমাৰ পাত্ৰৰ পিঠা ওৰ পৰিল; ঈশ্বৰৰ লোকলৈ উপহাৰস্বৰুপে নিবলৈ আমাৰ একো নাই; আমাৰ লগত কি আছে?
\v 8 তাতে দাসে চৌলক উত্তৰ দিলে, এইয়া চাওকচোন, মোৰ হাতত এক চেকল ৰূপৰ চতুৰ্থ ভাগ আছে; আমাক বাট জনাবৰ নিমিত্তে মই ঈশ্বৰৰ লোকক ইয়াকে দিম।
\v 9 (আগৰ কালত ইস্ৰায়েলৰ মাজত ঈশ্বৰৰ গুৰিত সুধিবৰ অৰ্থে যাব লগা হ’লে লোকবিলাকে এইদৰে কয় “আহাঁ, আমি দৰ্শকৰ ওচৰলৈ যাওঁ”। কিয়নো আজি-কালি যাক ভাববাদী বোলা যায়, আগৰ কালত তেওঁক দৰ্শক বোলা গৈছিল)।
\v 10 তাতে চৌলে নিজৰ দাসক ক’লে, ভাল কৈছা; আহাঁ আমি যাওঁ। তেতিয়া তেওঁবিলাকে ঈশ্বৰৰ লোক থকা নগৰলৈ গ’ল।
\p
\v 11 তেওঁবিলাকে নগৰলৈ উঠি যোৱা বাটেদি যাওঁতে, পানী তুলিবৰ অৰ্থে বাহিৰলৈ অহা কেইজনীমান যুৱতীক লগ পাই সুধিলে, দৰ্শক এই ঠাইত আছেনে?
\v 12 সিহঁতে উত্তৰ দিলে, আছে; চোৱা তেওঁ তোমাৰ সন্মুখত আছে, এতিয়াই বেগাই যোৱা কিয়নো তেওঁ আজি নগৰলৈ আহিল, কাৰণ ওখ ঠাইখনত আজি লোকবিলাকৰ এক যজ্ঞ হ’ব।
\v 13 নগৰৰ মাজত তোমালোক সোমোৱামাত্ৰে, ওখ ঠাইত ভোজন কৰিবৰ অৰ্থে তেওঁ নৌ যোৱাৰ আগেয়ে, তোমালোকে তেওঁক লগ পাব পাৰিবা; কিয়নো তেওঁ গৈ নাপায়মানে লোকবিলাকে ভোজন নকৰিব, কাৰণ তেওঁ যজ্ঞ-বস্তুত আশীৰ্ব্বাদ কৰাৰ পাছতহে নিমন্ত্ৰিত বিলাকে ভোজন কৰিব। এতেকে তোমালোকে এতিয়াই উঠি যোৱা; কিয়নো এই সময়তে তেওঁক লগ পাবা।
\v 14 তেতিয়া তেওঁবিলাকে নগৰলৈ উঠি গৈ নগৰৰ দুৱাৰৰ ভিতৰ সোমালত, চোৱা চমুৱেলে ওখ ঠাইলৈ যাবৰ নিমিত্তে ওলাই আহি তেওঁবিলাকৰ লগ পালে।
\p
\v 15 চৌল আহি পোৱাৰ আগদিনা যিহোৱাই চমুৱেলৰ আগত এই কথা প্ৰকাশ কৰিলে, বোলে,
\v 16 কাইলৈ ইমান পৰত মই বিন্যামীন প্ৰদেশৰ পৰা এজন মানুহ তোমাৰ ওচৰলৈ পঠাম; মোৰ প্ৰজা ইস্ৰায়েলৰ ওপৰত অধিপতি হ’বলৈ, তুমি তাক অভিষেক কৰিবা তাতে সি মোৰ প্ৰজাক পলেষ্টীয়াবিলাকৰ হাতৰ পৰা উদ্ধাৰ কৰিব; কিয়নো, মোৰ প্ৰজাবিলাকৰ কাতৰোক্তিৰ শব্দ মোৰ কাণত পৰাত, মই সিহঁতলৈ দৃষ্টি কৰিলোঁ।
\v 17 পাছে চমুৱেলে চৌলক দেখা পালত, যিহোৱাই তেওঁক ক’লে, চোৱা, যাৰ বিষয়ে মই তোমাক কৈছিলোঁ, এইজনেই সেই মানুহ; এইজনেই মোৰ প্ৰজাবিলাকৰ ওপৰত শাসন কৰিব।
\v 18 তেতিয়া চৌলে দুৱাৰৰ ভিতৰত চমুৱেলৰ ওচৰ পাই সুধিলে, বিনয় কৰোঁ, দৰ্শকৰ ঘৰ ক’ত? তাক মোক কোৱা।
\v 19 তাতে চমুৱেলে চৌলক উত্তৰ দিলে, ময়েই সেই দৰ্শক মোৰ আগে আগে ওখ ঠাইলৈ ব’লা, কিয়নো তোমালোকে আজি মোৰ লগত ভোজন কৰিবাগৈ, কাইলৈ ৰাতিপুৱাই মই তোমাক বিদায় কৰিম আৰু মোৰ মনৰ সকলো কথা তোমাৰ আগত বুজাই ক’ম।
\v 20 আৰু আজি তিন দিন হ’ল, তোমাৰ যি গাধীবোৰ হেৰাইছিল, সেইবোৰৰ নিমিত্তে চিন্তা নকৰিবা; কিয়নো সেইবোৰ পোৱা গ’ল আৰু ইস্ৰায়েলৰ সকলো বাঞ্ছনীয় দ্ৰব্য কাৰ? সেয়ে জানো তোমাৰ আৰু তোমাৰ সমূদায় পিতৃ-বংশৰ নহয়?
\v 21 তাতে চৌলে উত্তৰ দিলে, ইস্ৰায়েলৰ ফৈদবিলাকৰ মাজৰ মই সকলোতকৈ সৰু বিন্যামীনীয়া মানুহ নহওঁ নে? আৰু বিন্যামীন ফৈদৰ আটাই গোষ্ঠীবিলাকৰ মাজত মোৰ গোষ্ঠী সকলোতকৈ সৰু নহয় নে? তেন্তে আপুনি মোৰ আগত এনে কথা কিয় কৈছে?
\p
\v 22 পাছে চমুৱেলে চৌলক আৰু তেওঁ দাসক ভোজনৰ কোঁঠালিটোলৈ লৈ গ’ল; আৰু ত্ৰিশ জনমান নিমন্ত্ৰিত হোৱা লোকৰ মাজত প্ৰধান ঠাইত তেওঁবিলাকক বহুৱালে।
\v 23 পাছে চমুৱেলে ৰান্ধনিক ক’লে, তোমাৰ ওচৰত ৰাখিবা বুলি কৈ মই তোমাক যি ভাগ দিছিলোঁ, তাক লৈ আহাঁ।
\v 24 তাতে ৰান্ধনীয়ে পাছ-পিৰাটো আৰু তাৰ ওপৰত যি আছিল তাক আনি চৌলৰ আগত থলে। তেতিয়া চমুৱেলে ক’লে, চোৱা, ইয়াক ৰখা গৈছিল; তুমি ইয়াক নিজৰ আগত লৈ ভোজন কৰা, কিয়নো মই লোকবিলাকক নিমন্ত্ৰণ কৰিছো দেখি নিৰূপিত সময়লৈকে তোমাৰ নিমিত্তে ইয়াক ৰখা হ’ল। এইদৰে সেই দিনা চৌলে চমুৱেলৰ লগত ভোজন কৰিলে।
\p
\v 25 পাছে তেওঁবিলাক ওখ ঠাইৰ পৰা নামি নগৰলৈ আহিলত, চমুৱেলে ঘৰৰ চালৰ ওপৰত চৌলেৰে সৈতে কথোপকথন কৰিলে।
\v 26 আৰু তেওঁবিলাক ৰাতিপুৱাতে উঠিলত, চমুৱেলে সূৰ্য্যোদয়ৰ সময়ত চালৰ ওপৰত শোৱা চৌলক মাতি ক’লে, উঠা মই তোমাক বিদায় কৰোঁ; তাতে চৌল উঠিলত তেওঁ আৰু চমুৱেল দুয়োজন বাহিৰলৈ ওলাই গ’ল।
\v 27 পাছে তেওঁবিলাকে নামি নগৰৰ মুৰ পালত, চমুৱেলে চৌলক ক’লে, তোমাৰ দাসক আমাৰ আগ হৈ যাবলৈ কোৱা, (তাতে দাস আগ হৈ গ’ল) কিন্তু তুমি অলপ পৰ থিয় হৈ ৰোৱা, মই তোমাক ঈশ্বৰৰ বাক্য শুনাওঁ।
\c 10
\p
\v 1 তাৰ পাছত চমুৱেলে তেলৰ কুপা লৈ, চৌলৰ মুৰৰ ওপৰত তেল ঢালি তেওঁক চুমা খাই ক’লে, যিহোৱাৰ নিজ আধিপত্যৰ ওপৰত অধিপতি হ’বলৈ তেওঁ তোমাক জানো অভিষেক কৰা নাই?
\v 2 আজি তুমি যেতিয়া মোৰ ওচৰৰ পৰা যাবা তেতিয়া বিন্যামীনৰ সীমাত থকা চেলচহত ৰাহেলৰ মৈদামৰ ওচৰত দুজন মানুহ লগ পাবা; সিহঁতে তোমাক ক’ব তুমি যি গাধীবোৰ বিচাৰি গৈছিলা, সেইবোৰ পোৱা হ’ল; আৰু চোৱা, এতিয়া তোমাৰ পিতৃয়ে গাধীবোৰলৈ চিন্তা কৰিবলৈ এৰি “মোৰ পোৰ নিমিত্তে কি কৰিম” বুলি তোমালোকৰ কাৰণেহে ভাবনা কৰিছে।
\v 3 পাছে তুমি তাৰ পৰা আগবাঢ়ি তাবুৰৰ এলোন গছজোপাৰ ওচৰ পাবা; তেতিয়া তিনটা ছাগ পোৱালি অনা মানুহ এটা, তিনটা পিঠা অনা এটা আৰু এক মোট দ্ৰাক্ষাৰস অনা এটা এনেকুৱা তিনিটা মানুহে বৈৎএললৈ ঈশ্বৰৰ আগলৈ আহোঁতে, সেই ঠাইতে তোমাক লগ পাব।
\v 4 সিহঁতে তোমাক মঙ্গলবাদ কৰিব আৰু তোমাক দুটা পিঠা দিব; তুমি সিহঁতৰ হাতৰ পৰা তাক লবা।
\v 5 পাছে পলেষ্টীয়াবিলাকৰ প্ৰহৰী সৈন্যদল থকা ঈশ্বৰৰ পৰ্ব্বত পাবাগৈ আৰু তাৰ নগৰ পালেই নেবল, খঞ্জৰী, বাঁহী আৰু বীণাৰ শব্দে সৈতে ভাববাণী প্ৰচাৰ কৰি কৰি ওখ ঠাইখনৰ পৰা নামি অহা এদল ভাববাদীৰ লগত তোমাৰ সাক্ষাৎ হ’ব।
\v 6 তেতিয়া যিহোৱাৰ আত্মা তোমাত স্থিতি হ’ব; তাতে তুমিও তেওঁবিলাকৰ লগত ভাববাণী প্ৰচাৰ কৰিবা আৰু তুমি আন প্ৰকাৰ মানুহ হৈ উঠিবা।
\v 7 এই সকলো চিন তোমালৈ ঘটাৰ পাছত তুমি উপস্থিত প্ৰয়োজন অনুসাৰে কাৰ্য্য কৰিবা; কিয়নো যিহোৱা তোমাৰ সঙ্গী।
\v 8 আৰু তুমি মোৰ আগেয়ে গিলগললৈ নামি যাবা, চোৱা হোমবলি আৰু মঙ্গলাৰ্থক বলিবোৰ উৎসৰ্গ কৰিবলৈ মই তোমাৰ ওচৰলৈ যাম আৰু মই যেতিয়ালৈকে তোমাৰ ওচৰলৈ গৈ তুমি কৰিবলগীয়া কাৰ্য্য তোমাক নুবুজাওঁ, তেতিয়ালৈকে তুমি সাত দিন বাট চাই থাকিবা।
\p
\v 9 পাছে তেওঁ চমুৱেলৰ ওচৰৰ পৰা যাবলৈ পিঠি ঘূৰালত, যিহোৱাই তেওঁক আন মন দিলে আৰু সেই দিনতে সেই সকলো চিন ঘটিল।
\v 10 আৰু তেওঁবিলাকে সেই ঠাইৰ পৰ্ব্বত পালত চোৱা, এদল ভাববাদীয়ে তেওঁক লগ পালে; তাতে যিহোৱাৰ আত্মা তেওঁৰ ওপৰত স্থিতি হোৱাত, তেওঁবিলাকৰ মাজত তেৱোঁ ভাববাণী প্ৰচাৰ কৰিলে।
\v 11 তেতিয়া যিবিলাকে তেওঁক আগৰ পৰা চিনে তেওঁবিলাকে ভাববাদীবিলাকৰ মাজত তেওঁক ভাববাণী প্ৰচাৰ কৰা দেখি, সকলোৱে ইটোৱে সিটোক ক’লে, কীচৰ পুতেকৰ কি হ’ল? চৌলো জানো ভাববাদীবিলাকৰ মাজৰ এজন?
\v 12 তাতে তাত থকা এজন মানুহে উত্তৰ দিলে, তেওঁবিলাকৰ বাপেক কোন? এইদৰে চৌলো জানো ভাববাদীবিলাকৰ মাজৰ এজন, এই কথা চলতি কথা হৈ উঠিল।
\v 13 পাছে তেওঁ ভাববাণী প্ৰচাৰ কৰি এঁটাই ওখ ঠাইলৈ গ’ল।
\p
\v 14 পাছে চৌলৰ দদায়েকে তেওঁক আৰু তেওঁৰ দাসক সুধিলে, তোমালোকে ক’লৈ গৈছিলা? তাতে তেওঁ ক’লে গাধীবোৰ বিচাৰি গৈছিলো; কিন্তু গাধীবোৰ ক’তো বিচাৰি নাপাই আমি চমুৱেলৰ ওচৰলৈ গ’লো।
\v 15 চৌলৰ দদায়েকে ক’লে, কোৱাচোন চমুৱেলে তোমালোকক কি ক’লে?
\v 16 তাতে চৌলে নিজৰ দদায়েকক ক’লে, তেওঁ আমাক স্পষ্টকৈ ক’লে, যে গাধীবোৰ পোৱা গৈছে। কিন্তু ৰাজত্বৰ বিষয়ে যি কথা চমুৱেলে তেওঁক কৈছিল, সেই কথা তেওঁ দদায়েকক নক’লে।
\s চমুৱেলে ৰজা হ’বলৈ চৌলক মনোনীত কৰা।
\p
\v 17 পাছে চমুৱেলে লোকবিলাকক মতাই মিম্পাত যিহোৱাৰ গুৰিত গোট খুউৱাই,
\v 18 ইস্ৰায়েলৰ সন্ত্বানবিলাকক ক’লে, ইস্ৰায়েলৰ ঈশ্বৰ যিহোৱাই এইদৰে কৈছে, মই ইস্ৰায়েলক মিচৰৰ পৰা আনিলোঁ আৰু তেওঁলোকক উপদ্ৰৱ কৰা মিচৰীয়া আদি নানা ৰাজ্যৰ লোকবিলাকৰ হাতৰ পৰা তোমালোকক উদ্ধাৰ কৰিলোঁ।
\v 19 কিন্ত তোমালোকক সকলো আপদ আৰু সঙ্কটৰ পৰা নিস্তাৰ কৰা যি তোমালোকৰ ঈশ্বৰ তোমালোকে তেওঁকেই আজি অগ্ৰাহ্য কৰিলা, আৰু তোমালোকে তেওঁক কলা “যি,হওক আমাৰ ওপৰত এজন ৰজা নিযুক্ত কৰা”। এতেকে তোমালোকে এতিয়া নিজ নিজ ফৈদ অনুসাৰে আৰু নিজ নিজ গোষ্ঠী অনুসাৰে যিহোৱাৰ আগত উপস্থিত হোৱা।
\v 20 পাছে চমুৱেলে ইস্ৰায়েলৰ সকলো ফৈদক ওচৰলৈ আনিলত, চিঠি-খেলৰ দ্বাৰাই বিন্যামীন ফৈদক নিশ্চয় কৰা হ’ল।
\v 21 আৰু এক এক গোষ্ঠী অনুসাৰে বিন্যামীন ফৈদক ওচৰলৈ আনিলত মট্ৰীয়াবিলাকৰ গোষ্ঠীক নিশ্চয় কৰা হ’ল আৰু তাৰ মাজত কীচৰ পুত্ৰ চৌলক নিশ্চয় কৰা হ’ল; কিন্তু তেওঁবিলাকে তেওঁক বিচাৰি নাপালে।
\v 22 এই হেতুকে তেওঁবিলাকে পুনৰায় যিহোৱাৰ গুৰিত সুধিলে সেই পুৰুষ এতিয়াও এই ঠাইলৈ অহা নাই নে? তাত যিহোৱাই উত্তৰ দিলে, চোৱা সেই পুৰুষ মালবস্তুৰ মাজত লুকাই আছে।
\v 23 পাছে তেওঁবিলাকে ল’ৰি গৈ তাৰ পৰা তেওঁক আনিলে; তাতে তেওঁ লোকবিলাকৰ মাজত থিয় হ’লত, আনবিলাক লোকতকৈ মুৰ ওখ হ’ল।
\v 24 পাছে চমুৱেলে সকলো লোকবিলাকক ক’লে, এইয়া চোৱা, যিহোৱাৰ মনোনীত পুৰুষ, সকলো লোকৰ মাজত এওঁৰ নিচিনা কোনো নাই, তাতে সকলো লোকে জয়-ধ্বনি কৰি ক’লে “ৰজা চিৰজীৱী হওঁক”।
\v 25 পাছে চমুৱেলে লোকবিলাকৰ আগত ৰাজনীতি প্ৰকাশ কৰিলে, আৰু তাক এখনি পুস্তকত লিখি যিহোৱাৰ সাক্ষাতে ৰাখিলে। আৰু চমুৱেলে লোকবিলাকক নিজ নিজ ঘৰলৈ বিদায় দিলে।
\v 26 আৰু চৌলো গিবীয়ালৈ নিজ ঘৰলৈ গ’ল; ঈশ্বৰে যিবিলাকৰ হৃদয় স্পৰ্শ কৰিলে, এনে এদল সৈন্য তেওঁৰ লগত গ’ল।
\v 27 কিন্তু এই মানুহে আমাক কেনেকৈ ৰক্ষা কৰিব? এইবুলি কেতবিলাক দুৰ্জ্জন মানুহে তেওঁক হেয়জ্ঞান কৰি, তেওঁলৈ একো উপহাৰ নিনিলে; তথাপি তেওঁ মনে মনে থাকিল।
\c 11
\s চৌলে অম্মোনীয়াহঁতক জয় কৰা।তেওঁক ৰজা পতা।
\p
\v 1 পাছে অম্মোনীয়া নাহচে উঠি আহি যাবেচ-গিলিয়দৰ বিৰুদ্ধে ছাউনি পাতিলে। তাতে যাবেচৰ আটাই লোকে নাহচক ক’লে, তুমি আমাৰে সৈতে এটি নিয়ম স্থিৰ কৰা তেহে আমি তোমাৰ অধীন হ’ম।
\v 2 কিন্তু অম্মোনীয়া নাহচে তেওঁবিলাকক ক’লে মই এই ভাবে তোমালোকৰ লগত নিয়ম স্থিৰ কৰিম যে, তোমালোক সকলোৰে সোঁ চকু কঢ়া যাব আৰু তাৰ দ্বাৰাই মই গোটেই ইস্ৰায়েলক অপমান দিম।
\v 3 তেতিয়া যাবেচৰ বৃদ্ধলোকবিলাকে ক’লে,আমি যেন ইস্ৰায়েল দেশৰ সকলো ফালে দূত পঠাব পাৰোঁ এই নিমিত্তে তুমি সাত দিন আমালৈ ক্ষান্ত হোৱা; তাতে কোনেও যদি আমাক নিস্তাৰ নকৰে, তেন্তে আমি বাহিৰ হৈ তোমাৰ ওচৰলৈ যাম।
\v 4 পাছে দূতবিলাকে চৌলৰ ঠাই গিবিয়ালৈ গৈ লোকবিলাকৰ আগত সেই সকলোৰে সম্বাদ দিলে; তাতে সকলো লোকবিলাকে বৰ মাতেৰে কান্দিবলৈ ধৰিলে।
\v 5 পাছে, চোৱা চৌলে খেতিৰ পৰা বলধবোৰৰ পাছে পাছে আহি সুধিলে, লোকবিলাকৰ কি হ’ল, যে তেওঁবিলাকে কান্দিছে? তাতে লোকবিলাকে যাবেচৰ লোকবিলাকৰ সেই কথা তেওঁক ক’লে।
\p
\v 6 তেতিয়া সেই বাতৰি শুনামাত্ৰকে ঈশ্বৰৰ আত্মা চৌলত স্থিতি হ’লত তেওঁৰ ক্ৰোধ অতিশয়ৰূপে জ্বলি উঠিল।
\v 7 আৰু তেওঁ এহাল বলধ লৈ ডোখৰ ডোখৰ কৰি কাটি সেই দূতবিলাকৰ দ্বাৰাই ইস্ৰায়েল দেশৰ সকলো ফাললৈ পঠাই ক’লে যিকোনোৱে চৌল আৰু চমুৱেলৰ পাছত ওলাই নাহিব এইদৰে তাৰ বলধলৈকো কৰা যাব; তাতে যিহোৱাৰ পৰা লোকবিলাকৰ ভয় হোৱাত তেওঁবিলাক এজন মানুহৰ নিচিনাকৈ বাহিৰ ওলাল।
\v 8 পাছে তেওঁ বেজকত লোকবিলাকক গণনা কৰিলত ইস্ৰায়েলৰ সন্তানবিলাকৰ তিনি লাখ আৰু যিহুদাৰ ত্ৰিশ হাজাৰ লোক হ’ল।
\v 9 পাছে তেওঁবিলাকে সেই অহা দূতবিলাকক ক’লে,তোমালোকে গৈ যাবেচ-গিলিয়দৰ লোকবিলাকক এই কথা ক’বা, কাইলৈ টান ৰ’দ ওলোৱা সময়ত তোনালোকে নিস্তাৰ পাবা; তাতে দূতবিলাকে আহি যাবেচৰ লোকবিলাকক সেই কথা ক’লত তেওঁবিলাক আনন্দিত হ’ল।
\v 10 এই হেতুকে যাবেচৰ লোকবিলাকে নাহচৰ লোকবিলাকক ক’লে, কাইলৈ আমি তোমালোকৰ ওচৰলৈ ওলাই যাম; তাতে তোমালোকৰ দৃষ্টিত যি ভাল তাকে আমালৈ কৰিবা।
\v 11 তাৰ পাছদিনা চৌলে তেওঁৰ লোকবিলাকক তিনিদল কৰিলে আৰু পুৱতি নিশা ছাউনিৰ মাজত সোমাই টান ৰ’দ হোৱালৈকে অম্মোনীয়াবিলাকক প্ৰহাৰ কৰিলে; তাতে সিহঁতৰ অৱশিষ্ট লোকবিলাক এনেকৈ ছিন্ন ভিন্ন হ’ল যে ক’তো সিহঁতৰ দুজন লোক একেলগে নাথাকিল।
\p
\v 12 পাছে লোকবিলাকে চমুৱেলক ক’লে, চৌল আমাৰ ওপৰত ৰজা হ’বনে বুলি কোৱাবোৰ কোন; তোমালোকে এই মানুহবোৰক আনা, আমি সিহঁতৰ প্ৰাণদণ্ড কৰোঁ।
\v 13 কিন্তু চৌলে ক’লে আজি কাৰোঁ প্ৰাণদণ্ড নহ’ব কিয়নো আজি যিহোৱাই ইস্ৰায়েলৰ মাজত নিস্তাৰ সাধন কৰিলে।
\p
\v 14 পাছে চমুৱেলে লোকবিলাকক ক’লে, আহা আমি গিলগললৈ গৈ সেই ঠাইত ৰাজত্ব পুনৰাই স্থিৰ কৰোঁ।
\v 15 তাতে সকলো লোকে গিলগললৈ গৈ সেই গিলগলতে যিহোৱাৰ সাক্ষাতে চৌলক ৰজা পাতিলে; আৰু তাতে যিহোৱাৰ উদ্দেশ্যে মঙ্গলাৰ্থক বলি উৎসৰ্গ কৰিলে; আৰু সেই ঠাইতে চৌল আৰু ইস্ৰায়েলৰ সকলো লোকে মহা-আনন্দ কৰিলে।
\c 12
\s চমুৱেলৰ বিদায়-বক্তৃতা।
\p
\v 1 চমুৱেলে গোটেই ইস্ৰায়েলক ক’লে, চোৱা, তোমালোকে মোক যি যি ক’লা, সেই সকলো কথালৈ মই কাণ দি তোমালোকৰ ওপৰত এজন ৰজা পাতি দিলোঁ।
\v 2 আৰু এতিয়া চোৱা, ৰজাই তোমালোকৰ আগত অহা-যোৱা কৰিছে; কিন্তু মই বুঢ়া আৰু পকা চুলীয়া হ’লোঁ আৰু চোৱা মোৰ পোহঁত তোমালোকৰ লগতে আছে; আৰু মই ল’ৰা কালৰে পৰা আজিলৈকে তোমালোকৰ আগত অহা-যোৱা কৰি আহিছোঁ।
\v 3 চোৱা, মই ইয়াতে আছোঁ; মই কাৰ গৰু ল’লো, বা কাৰ গাধ নিলোঁ, বা কাক ছল কৰিলোঁ, বা কাক উপদ্ৰৱ কৰিলোঁ, নাইবা মোৰ নিজ চকু অন্ধ কৰিবলৈ কাৰ হাতৰ পৰা বা মোৰ নিজ চকু অন্ধ কৰিবলৈ কাৰ হাতৰ পৰা ভেঁটী ল’লো, তোমালোকে যিহোৱাৰ সাক্ষাতে আৰু তেওঁৰ অভিষিক্ত জনৰ আগত মোৰ বিৰুদ্ধে সাক্ষ্য দি কোৱা, মই তোমালোকক তাক ওভোটাই দিম।
\v 4 তেওঁ বিলাকে ক’লে, আপুনি আমাক একো ছল কৰা নাই, আৰু কাৰো হাতৰ পৰা একো লোৱাও নাই।
\v 5 পাছে তেওঁ তেওঁবিলাকক ক’লে, তোমালোকে মোৰ হাতৰ পৰা কোনো বস্তু পোৱা নাই, ইয়াতে আজি যিহোৱা তোমালোকৰ বিৰুদ্ধে সাক্ষী আছে, আৰু তেওঁৰ অভিষিক্ত জনো সাক্ষী আছে। তেওঁবিলাকে ক’লে, হয়, তেওঁ সাক্ষী আছে।
\p
\v 6 পাছে চমুৱেলে লোকবিলাকক ক’লে, সেই যিহোৱায়েই মোচি আৰু হাৰোণক উৎপাদন কৰিছিল, আৰু তোমালোকৰ পূৰ্ব্ব-পুৰুষবিলাকক মিচৰ দেশৰ পৰা বাহিৰ কৰি আনিলে।
\v 7 এই হেতুকে তোমালোক এতিয়া থিয় হোৱা; তোমালোকলৈ আৰু তোমালোকৰ পূৰ্ব্ব-পুৰুষবিলাকলৈ যিহোৱাই যিবোৰ সাধুকাৰ্য্য কৰিলে, তাৰ বিষয়ে যিহোৱাৰ সাক্ষাতে মই তোমালোকৰ লগত বাদ-বিবাদ কৰোঁ।
\v 8 যাকোব মিচৰলৈ অহাৰ পাছত যেতিয়া তোমালোকৰ পূৰ্ব্ব-পুৰুষবিলাকে যিহোৱাৰ আগত কাঁতৰোক্তি কৰিলে, তেতিয়া যিহোৱাই মোচি আৰু হাৰোণক পঠালে; তেওঁবিলাকে মিচৰৰ পৰা তোমালোকৰ পূৰ্ব্ব-পুৰুষবিলাকক বাহিৰ কৰি আনিলে আৰু এই ঠাইতে তেওঁবিলাকক বাস কৰালে।
\v 9 কিন্তু তেওঁবিলাকে তেওঁবিলাকৰ ঈশ্বৰ যিহোৱাক পাহৰিলে; তাতে তেওঁ হাচোৰৰ সেনাপতি চীচৰাৰ, পলেষ্টীয়াবিলাকৰ আৰু মোৱাবৰ ৰজাৰ হাতত তেওঁবিলাকক বেচিলে; আৰু সিহঁতে তেওঁবিলাকৰ লগত যুদ্ধ কৰিলে।
\v 10 পাছে তেওঁবিলাকে যিহোৱাৰ গুৰিত কাতৰোক্তি কৰি ক’লে, আমি পাপ কৰিলোঁ; কাৰণ আমি যিহোৱাক ত্যাগ কৰি বাল দেৱতাবোৰক আৰু অষ্টাৰেৎ দেৱীবোৰক পূজা কৰিলোঁ; কিন্তু এতিয়া তুমি আমাক শত্ৰুৰ হাতৰ পৰা উদ্ধাৰ কৰা; তাতে আমি তোমাৰ আৰাধনা কৰিম।
\v 11 তাৰ পাছত যিহোৱাই যিৰূব্বাল বদান, যিপ্তহ আৰু চমুৱেলক পঠাই তোমালোকৰ চাৰিওফালে থকা শত্ৰুবোৰৰ হাতৰ পৰা তোমালোকক উদ্ধাৰ কৰিলে; তাতে তোমালোকে নিৰাপদে বসতি কৰিলা।
\v 12 পাছে অম্মোনৰ সন্ত্বানবিলাকৰ ৰজা নাহচ তোমালোকৰ অহিতে ওলাই অহা যেতিয়া দেখিলা, তেতিয়া তোমালোকৰ ঈশ্বৰ যিহোৱা তোমালোকৰ ৰজাহৈ থকাতো তোমালোকে মোক ক’লা, “নহয়, নহয়, কিন্তু কোনো ৰজাই আমাৰ ওপৰত ৰাজত্ব কৰক”।
\v 13 এই হেতুকে এইয়া চোৱা, তোমালোকে মনোনীত কৰা আৰু খোজা ৰজা; চোৱা, যিহোৱাই তোমালোকৰ ওপৰত এজন ৰজা নিযুক্ত কৰি দিলে।
\v 14 তোমালোকে যদি যিহোৱালৈ ভয় ৰাখি তেওঁৰ আৰাধনা কৰা, তেওঁৰ বাক্যলৈ কাণ দিয়া, যিহোৱাৰ আজ্ঞাৰ বিৰুদ্ধে আচৰণ নকৰা, আৰু তোমালোক ও তোমালোকৰ ওপৰত ৰাজত্ব কৰা ৰজা উভয়ে যদি নিজ ঈশ্বৰ যিহোৱাৰ পাছত চলোঁতা হোৱা, তেন্তে ভাল;
\v 15 কিন্তু যদি তোমালোকে যিহোৱাৰ বাক্যলৈ কাণ নিদি, যিহোৱাৰ আজ্ঞাৰ বিৰুদ্ধে আচৰণ কৰা, তেন্তে, যিহোৱাৰ হাত যেনেকৈ তোমালোকৰ ওপৰ পিতৃবিলাকৰ বিৰুদ্ধে আছিল তেনেকৈ তোমালোকৰো বিৰুদ্ধে হ’ব।
\v 16 এই হেতুকে তোমালোকে এতিয়া থিয় হৈ, যিহোৱাই তোমালোকৰ আগত যি মহৎ কৰ্ম্ম কৰিব, তাক চোৱা।
\v 17 আজি জানো ঘেঁহু ধান দোৱা সময় নহয়? যিহোৱাই যেন মেঘ-গৰ্জ্জনেৰে বৃষ্টি বৰষাই, এই নিমিত্তে মই যিহোৱাৰ আগত প্ৰাৰ্থনা কৰিম; তাতে তোমালোকে তোমালোকৰ নিমিত্তে এজন ৰজা খোজাতে যিহোৱাৰ দৃষ্টিত তোমালোকে কৰা দুষ্টতা কেনে বৰ, তাক বুজিব আৰু দেখিব পাৰিবা।
\v 18 পাছে চমুৱেলে যিহোৱাৰ আগত প্ৰাৰ্থনা কৰিলত, যিহোৱাই সেই দিনাই মেঘ-গৰ্জ্জনেৰে বৃষ্টি বৰষালে; তাতে সকলো লোকে যিহোৱালৈ আৰু চমুৱেললৈ অতিশয় ভয় কৰিলে।
\p
\v 19 আৰু সকলো লোকে চমুৱেলক ক’লে, আমি যেন নমৰোঁ, এই নিমিত্তে আপুনি আপোনাৰ দাসবিলাকৰ কাৰণে নিজ ঈশ্বৰ যিহোৱাৰ আগত প্ৰাৰ্থনা কৰক; কিয়নো আমি আমালোকৰ নিমিত্তে ৰজা খোজোতে পাপৰ ওপৰি পাপ কৰিলোঁ।
\v 20 পাছে চমুৱেলে লোকবিলাকক ক’লে, ভয় নকৰিবা; তোমালোকে এই সকলো দুষ্কৰ্ম্ম কৰিছা হয়, কিন্তু কোনোমতে যিহোৱাৰ পাছত চলা পথ ত্যাগ নকৰি, তোমালোকৰ সকলো মনেৰে সৈতে যিহোৱাৰ আৰাধনা কৰা;
\v 21 কোনো মতে অপথে নাযাবা; কিয়নো গ’ল, অসাৰ হোৱাৰ কাৰণে যিবোৰে উপকাৰ আৰু ৰক্ষা কৰিব নোৱাৰে, এনে অসাৰ বস্তুৰ পাছত চলোঁতা হ’বা।
\v 22 কিয়নো যিহোৱাই নিজ মহান নামৰ গুণে নিজ প্ৰজাবিলাকক ত্যাগ নকৰিব; কাৰণ তোমালোকক নিজ প্ৰজা কৰিবলৈ যিহোৱাৰ সন্তোষ আছে।
\v 23 মোৰ কথাত হ’লে, মই যে তোমালোকৰ নিমিত্তে প্ৰাৰ্থনা কৰিবলৈ এৰাৰ দ্বাৰাই যিহোৱাৰ বিৰুদ্ধে পাপ কৰিম, এনে নহওঁক, মই উত্তম আৰু সৰল পথ তোমালোকক শিকাম।
\v 24 তোমালোকে কেৱল যিহোৱালৈ ভয় ৰাখা আৰু সত্যভাৱে সকলো হৃদয়েৰে সৈতে তেওঁৰ আৰাধনা কৰা; কিয়নো বিবেচনা কৰা, তেওঁ তোমালোকৰ পক্ষে কেনে মহৎ কৰ্ম্ম কৰিলে!
\v 25 কিন্তু তোমালোকে যদি ইয়াৰ পাছতো বেয়া আচৰণ কৰা, তেন্তে তোমালোক আৰু তোমালোকৰ ৰজা উভয়ে বিনষ্ট হ’বা।
\c 13
\s চৌলৰ ৰাজত্ব।তেওঁৰ আজ্ঞা-লঙ্ঘন।যোনাথনৰ বীৰকাৰ্য্য।পলেষ্টীয়াহঁত ঘটা।
\p
\v 1 চৌলে ত্ৰিশ বছৰ বয়সত ৰাজত্ব কৰিবলৈ আৰম্ভ কৰি, ইস্ৰায়েলৰ ওপৰত দুবছৰ ৰাজশাসন কৰিলে।
\v 2 আৰু চৌলে নিজৰ নিমিত্তে ইস্ৰায়েলৰ মাজৰ পৰা তিনি হাজাৰ সৈন্য মনোনীত কৰি ল’লে; তাৰে দুইহাজাৰ মিকমচত আৰু বৈৎএল পৰ্ব্বতত চৌলৰ লগত থাকিল একহাজাৰ বিন্যামীন প্ৰদেশৰ গিবিয়াত যোনাথনৰ লগত থাকিল, আৰু আনবিলাক লোকক তেওঁ নিজ নিজ তম্বুলৈ বিদায় দিলে।
\v 3 পাছে যোনাথনে গেবাত থকা পলে্ষ্টীয়াবিলাকৰ প্ৰহৰী সৈন্যদলক আঘাট কৰিলে আৰু পলেষ্টীয়াবিলাকে তাক শুনিলে। তেতিয়া চৌলে দেশৰ সকলোফালে শিঙা বজাই ঘোষণা কৰি ক’লে, ইব্ৰীয়াবিলাকে শুনক।
\v 4 তাতে পলেষ্টীয়াবিলাকে সেই সৈন্যদলক যে চৌলৰ দ্বাৰাই আঘাট কৰা হ’ল আৰু ইস্ৰায়েল পলেষ্টীয়াবিলাকৰ আগত ঘৃণাৰ পাত্ৰ হ’ল, ইয়াকে ইস্ৰায়েলে শুনিলে; পাছে লোকবিলাকে চৌলৰ পাছত যাবৰ অৰ্থে গিলগলত গোট খালে।
\p
\v 5 পাছে পলষ্টীয়াবিলাকে ইস্ৰায়েলৰ লগত যুদ্ধ কৰিবলৈ গোট খালে; সিহঁতে ত্ৰিশ হাজাৰ ৰথ, ছয় হাজাৰ অশ্বাৰোহী আৰু সাগৰৰ তীৰত থকা বালিৰ নিচিনা অসংখ্য পদাতিক সৈন্য আছিল; সিহঁতে আহি মিকমচত বৈৎ-আবনৰ পূবদিশে ছাউনি পাতিলে।
\v 6 তাতে, যেতিয়া ইস্ৰায়েল লোকবিলাকে নিজকে অপবাদ কৰা দেখিলে, (কিয়নো লোকবিলাকে উপদ্ৰৱ পাইছিল) তেতিয়া লোকবিলাকে গুহাত, হাবিত, শিলৰ খোৰোঙত দুৰ্গম ঠাইত আৰু গাঁতত নিজকে লুকুৱালে।
\v 7 আৰু কেতবিলাক ইব্ৰীয়ালোকে যৰ্দন পাৰহৈ, গাদ আৰু গিলিয়দ দেশলৈ গ’ল; কিন্তু সেই সময়ত চৌল হ’লে গিলগলত থাকিল, আৰু তেওঁৰ পাছত চলা সকলো লোকে কঁপিবলৈ ধৰিলে।
\p
\v 8 পাছ চমুৱেলে নিৰুপন কৰাৰ দৰে চৌলে সাতদিন বাট চাই থাকিল; কিন্তু চমুৱেল গিলগললৈ নাহিল আৰু লোকবিলাক তেওঁৰ ওচৰৰ পৰা ছিন্ন-ভিন্ন হৈ যাবলৈ ধৰিলে।
\v 9 তাতে চৌলে ক’লে, এই ঠাইলৈ মোৰ ওচৰলৈ হোম-বলিটো আৰু মঙ্গলাৰ্থক বলিবোৰ আনা। তেতিয়া তেওঁ হোমবলি উৎসৰ্গ কৰিলে।
\v 10 হোমবলি উৎসৰ্গ কৰি এঁটোৱা মাত্ৰকে চমুৱেল আহি পালেহি; তাতে চৌলে তেওঁক মঙ্গলবাদ কৰিবলৈ আগবাঢ়ি গ’ল।
\v 11 পাছে চমুৱেলে ক’লে, তুমি কি কৰিলা? চৌলে ক’লে, লোকবিলাক মোৰ ওচৰৰ পৰা ছিন্ন-ভিন্ন হৈ গৈছে আৰু নিৰূপিত দিনৰ ভিতৰত আপুনিও অহা নাই পলেষ্টীয়াবিলাক মিকমচত গোট খাই আছে, এই দেখি মই মনতে ক’লোঁ,
\v 12 পলেষ্টীয়াবিলাক এতিয়া মোৰ অহিতে গিলগললৈ নামি আহিব, কিন্তু মই যিহোৱাক প্ৰসন্ন কৰা নাই; এই নিমিত্তে মই সাহ কৰি হোম-বলি উৎসৰ্গ কৰিলোঁ।
\v 13 তাতে চমুৱেলে চৌলক ক’লে, তুমি অজ্ঞানৰ কৰ্ম্ম কৰিলা; তোমাৰ ঈশ্বৰ যিহোৱাই তোমাক যি আজ্ঞা দিছিল, তাক পালন নকৰিলা। কিয়নো কৰা হ’লে যিহোৱাই এতিয়া ইস্ৰায়লৰ ওপৰত তোমাৰ ৰাজত্ব চিৰস্থায়ী কৰিলহেঁতেন।
\v 14 কিন্তু এতিয়া তোমাৰ ৰাজত্ব থিৰে নাথাকিব; যিহোৱাই নিজ মনৰ দৰে এজনক বিচাৰি, তাকেই নিজ প্ৰজাবিলাকৰ ওপৰত অধিপতি-পদত নিযুক্ত কৰিলে; কিয়নো যিহোৱাই তোমাক যি আজ্ঞা কৰিছিল, তুমি তাক পালন নকৰিলা।
\p
\v 15 তাৰ পাছত চমুৱেলে উঠি গিলগলৰ পৰা বিন্যামীনৰ গেবালৈ গ’ল। তেতিয়া চৌলে তেওঁৰ লগত থকা লোকবিলাকক গণনা কৰি প্ৰায় ছশ লোক পালে।
\v 16 চৌল আৰু তেওঁৰ পুত্ৰ যোনাথন আৰু তেওঁৰ লগৰ লোকবিলাক বিন্যামীনৰ গেবাত থাকিল আৰু পলেষ্টীয়াবিলাকে মিকমচত ছাউনি পাতি ৰ’ল।
\v 17 পাছে পলেষ্টীয়াবিলাকৰ ছাউনিৰ পৰা লুট কৰোঁতা সৈন্যবোৰ তিনিদল হৈ ওলাল সিহঁতৰ এদল অফ্ৰাৰ বাটেদি চুৱাল প্ৰদেশৰ ফাললৈ গ’ল;
\v 18 আৰু আন দলে মুখ ঘূৰাই বৈৎ-হোৰণৰ বাটেদি গ’ল আৰু তৃতীয় দল অৰণ্যৰ ফালে চবোয়ীম উপত্যকালৈ মুখ কৰা ওপৰ অঞ্চলৰ বাটেদি গ’ল।
\p
\v 19 সেই সময়ত গোটেই ইস্ৰায়েল দেশত কোনো কমাৰ পোৱা নাছিল; কাৰণ পলেষ্টীয়াবিলাকে কয় “কমাৰ থাকিলে ইব্ৰীয়াবিলাকে নিজৰ নিমিত্তে তৰোৱাল কি যাঠি গঢ়াই লব”।
\v 20 এই হেতুকে নিজ নিজ ফাল, ধাৰ থকা অস্ত্ৰ, বা কুঠাৰ, বা কোৰ শানত দিবৰ নিমিত্তে, গোটেই ইস্ৰায়েল লোকবিলাক পলেষ্টীয়াবিলাকৰ ওচৰলৈ নামি যাব লগা হয়;
\v 21 এই নিমিত্তে সকলোৰে কোৰ, ধাৰ থকা অস্ত্ৰ, ত্ৰিশূল, কুঠাৰ আৰু আচাৰিৰ কাঁটি ভোটা আছিল।
\v 22 এতেকে যুদ্ধৰ কালত চৌলৰ আৰু যোনাথনৰ লগৰ সৈন্যবিলাকৰ হাতত তৰোৱাল বা যাঠী নাছিল; কেৱল চৌল আৰু তেওঁৰ পুত্ৰ যোনাথনৰ হাততহে আছিল।
\v 23 পাছে পলেষ্টীয়াবিলাকৰ প্ৰহৰী সৈন্যদল ওলাই মিকমচৰ বাটলৈ আহিল।
\c 14
\p
\v 1 এদিন চৌলৰ পুত্ৰ যোনাথনে তেওঁৰ অস্ত্ৰবাহক ডেকাক ক’লে, আহাঁ আমি সোঁফালে থকা পলেষ্টীয়াবিলাকৰ প্ৰহৰী সৈন্যদলৰ ওচৰলৈ যাওঁ; কিন্তু তেওঁ এই কথা নিজৰ বাপেকৰ আগত নক’লে।
\v 2 সেই কালত চৌল গিবিয়াৰ শেষ ভাগত মিগ্ৰোণত থকা এজোপা ডালিম গছৰ তলত বহি আছিল, আৰু তেওঁৰ লগৰ লোক প্ৰায় ছশ আছিল;
\v 3 আৰু যি এলী চিলোত যিহোৱাৰ পুৰোহিত আছিল, তেওঁৰ পৰিনাতি, পীনহচৰ নাতি ঈখাবোদৰ ককায়েক অহীটুবৰ পুত্ৰ যি অহিয়া তেওঁ এফুদ বস্ত্ৰ পিন্ধি তেওঁৰ লগত আছিল; আৰু যোনাথন যে গ’ল সেই কথা লোকবিলাকে জনা নাছিল।
\v 4 আৰু যি যি বাটেদি যোনাথনে পলেষ্টীয়াবিলাকৰ প্ৰহৰী সৈন্যদলৰ ওচৰলৈ যাব খুজিছিল, সেইবোৰ বাটৰ মাজ ঠাইত, ফালে এটা সিফালে এটা দাঁতৰ আকৃতিৰে শিলাময় পৰ্ব্বত আছিল, তাৰ এটাৰ নাম বোচেচ আৰু আনটোৰ নাম চেনি।
\v 5 আৰু তাৰ মাজৰ এটা উত্তৰফালে মিকমচৰ সন্মুখত আৰু দ্বিতীয়টো দক্ষিণফালে গেবাৰ সন্মুখত জোঙা হৈ উঠিছিল।
\v 6 যোনাথনে তেওঁৰ অস্ত্ৰবাহক ডেকাক ক’লে, আহা, আমি সেই অচুন্নৎ প্ৰহৰী সৈন্য দলৰ ওচৰলৈ যাওঁ, কিজানি যিহোৱাই আমাক সহায় কৰিব; কিয়নো অনেকৰ দ্বাৰাই হওঁক বা অলপৰ দ্বাৰাই হওঁক, নিস্তাৰ কৰিবলৈ যিহোৱাক বাধা কৰোঁতা কোনো নাই।
\v 7 তাতে তেওঁৰ অস্ত্ৰবাহকে ক’লে, আপোনাৰ মনত যি আছে তাকেই কৰক; আগ হৈ বলক, চাওক মই আপোনাৰ ইচ্ছাৰ দৰে আপোনাৰ লগত আছোঁ।
\v 8 তাতে যোনাথনে ক’লে, চোৱা, আমি সেই লোকবিলাকৰ ফাললৈ আগবাঢ়ি গৈ সিহঁতক দেখা দিওঁ।
\v 9 যদি সিহঁতে আমাক কয়, তাতোৰ, আমি তহঁতৰ ওচৰলৈ গৈছোঁ, তেন্তে আমি নিজ ঠাইতে থাকিম, সিহঁতৰ ওচৰলৈ উঠি নাযাম;
\v 10 কিন্তু আমাৰ ওচৰলৈ উঠি আহ, এনে কথা যদি কয়, তেন্তে আমি উঠি যাম; কিয়নো যিহোৱাই আমাৰ হাতত সিহঁতক শোধাই দিলে; এয়ে আমালৈ চিন হ’ব।
\v 11 পাছে তেওঁবিলাক দুয়োজনে পলেষ্টীয়াবিলাকৰ সৈন্যদলৰ আগত নিজক দেখা দিলত, পলেষ্টীয়াবিলাকে ক’লে, সৌৱা চোৱা, ইব্ৰীয়াবিলাক যি যি গাঁতত লুকাই আছিল সেইবোৰৰ পৰা এতিয়া ওলাইছে।
\v 12 পাছে সেই প্ৰহৰী সৈন্যদলৰ লোকবিলাকে যোনাথনক আৰু অস্ত্ৰবাহকক ক’লে, আমাৰ ওচৰলৈ উঠি আহ, আমি তহঁতক কিবা শিকাম; তাতে যোনাথনে তেওঁৰ অস্ত্ৰবাহকক ক’লে, আহাঁ, মোৰ পাছে পাছে উঠি আহাঁ; কিয়নো যিহোৱাই সিহঁতক ইস্ৰায়েলৰ হাতত সমৰ্পণ কৰিলে।
\v 13 পাছে যোনাথনে হাতে-ভৰিয়ে বগাই উটি গ’ল আৰু তেওঁৰ অস্ত্ৰবাহক তেওঁৰ পাছত গ’ল; তাতে সেই লোকবিলাক যোনাথনৰ আগে আগে পৰিবলৈ ধৰিলে, আৰু তেওঁৰ অস্ত্ৰবাহকে তেওঁৰ পাছে পাছে বধ কৰিবলৈ ধৰিলে।
\v 14 যোনাথনে আৰু তেওঁৰ অস্ত্ৰবাহকে কৰা এই প্ৰথম বধত এহাল বলধেৰে বাব পৰা মাটিৰ আধা সীৰলোৰ দীৰ্ঘত প্ৰায় বিশজনমান লোকক বধ কৰা হ’ল।
\v 15 তাতে ঘাই ছাউনি আমি আটাই সৈন্যৰ মাজত কম্পন হ’ল; মিকমচত থকা প্ৰহৰী সৈন্যদল আৰু লুট কৰোঁতাবোৰেও কঁপিবলৈ ধৰিলে আৰু পৃথিৱীও কঁপিল; এইদৰে ঈশ্বৰে কৰা মহাকম্পন হ’ল।
\p
\v 16 তেতিয়া বিন্যামীনৰ গিবীয়াত থকা চৌলৰ প্ৰহৰীবিলাকে চাই দেখিলে যে, লোকসমূহ ঢুকাই গৈছে আৰু ইফালে সিফালে ছিন্ন-ভিন্ন হৈ গৈছে।
\v 17 তাতে চৌলে তেওঁৰ লগত থকা লোকবিলাকক ক’লে, আমাৰ মাজৰ পৰা কোনোবা গৈছে নেকি এবাৰ লেখ কৰি চোৱা। পাছে তেওঁবিলাকে লোকবিলাকক লেখ কৰিলত, দেখিলে, যোনাথন আৰু তেওঁৰ অস্ত্ৰবাহক নাই।
\v 18 তেতিয়া চৌলে অহিয়াক ক’লে, ঈশ্বৰৰ চন্দুক ইয়ালৈ আনা। কিয়নো সেই কালত ঈশ্বৰৰ চন্দুক ইস্ৰায়েলৰ সন্ত্বানবিলাকৰ লগত আছিল।
\v 19 তাৰ পাছত চৌলে পুৰোহিতৰ লগত কথা হৈ থাকোঁতে, পলেষ্টীয়াবিলাকৰ ছাউনিৰ মাজত কোলাহল ক্ৰমে ক্ৰমে বাঢি গ’ল; তাতে চৌলে পুৰোহিতক ক’লে ক্ষান্ত হোৱা।
\v 20 পাছে চৌল আৰু তেওঁৰ লগৰ সকলো লোক গোট খাই ৰণৰ ঠাইলৈ গ’ল; তেতিয়া চোৱা সেই লোকবিলাকে ইটোৱে সিটোৱে তৰোৱালেৰে কটা-কটি কৰাত অতিশয় কোলাহল হৈছিল।
\v 21 আগৰে পৰা পলেষ্টীয়াবিলাকৰ লগত থকা যি ইব্ৰীয়াবিলাক সিহঁতৰ লগত চাৰিওফালৰ পৰা ছাউনিলৈ আহিছিল, তেওঁবিলাকেও চৌলৰ আৰু যোনাথনৰ লগৰ ইস্ৰায়েলৰ ফলীয়া হ’ল।
\v 22 আৰু যি ইস্ৰায়েল লোকবিলাক ইফ্ৰয়িম পৰ্ব্বতীয়া অঞ্চলত লুকাই আছিল, তেওঁবিলাকেও পলেষ্টীয়াবিলাক পলোৱাৰ বাতৰি শুনি যুদ্ধত সিহঁতৰ পাছে পাছে খেদি গ’ল।
\v 23 এইদৰে যিহোৱাই সেইদিনা ইস্ৰায়েলক নিস্তাৰ কৰিলে; আৰু বৈৎ-আবনৰ সিফাললৈকে যুদ্ধ চলি গ’ল।
\p
\v 24 সেইদিনা ইস্ৰায়েল লোকবিলাকে বৰ ভাগৰ পালে; তথাপি চৌলে তেওঁবিলাকক এই শপত দিলে যে, মই শত্ৰুবোৰৰ ওপৰত প্ৰতিকাৰ নসধাকৈ সন্ধ্যাৰ আগেয়ে যি কোনোৱে আহাৰ কৰিব, সি অভিশপ্ত হ’ব। এই নিমিত্তে কোনো লোকে খোৱা বস্তু নুচুলেই।
\v 25 পাছে আটাই মানুহ কাঠনিৰ মাজলৈ গ’লত, মাটিৰ ওপৰত মৌ দেখিলে।
\v 26 কিন্তু লোকবিলাকে কাঠনিত সোমাই সেই মধু বৈ থকা দেখিও কোনেও মুখলৈ হাত নুতুলিলে; কিয়নো লোকবিলাকে সেই শপতলৈ ভয় কৰিলে।
\v 27 কিন্তু যোনাথনে তেওঁৰ বাপেকে লোকবিলাকক শপত দিয়া কথা শুনা নাছিল; এই নিমিত্তে তেওঁ নিজৰ হাতত থকা লাখুটিৰ আগ মৌ-কোহঁৰ মাজত সোমোৱাই দিলে আৰু হাতত লৈ মুখত দিলে; তাতে তেওঁৰ চকু উজ্জ্বল হ’ল।
\v 28 তেতিয়া লোকবিলাকৰ মাজৰ এটাই ক’লে, আপোনাৰ পিতৃয়ে লোকবিলাকক শপত দি এই দৃঢ় আজ্ঞা কৰিছিল যে, যিজনে আজি আহাৰ কৰিব, সি অভিশপ্ত হওক; আৰু লোকবিলাক ক্লান্ত হ’ল।
\v 29 তেতিয়া যোনাথনে ক’লে, মোৰ পিতৃয়ে লোকবিলাকক দুখ দিছে; চোৱাচোন, এই অকনমান মৌ চাকি চোৱাত মোৰ চকু কেনে উজ্জ্বল হৈ গ’ল!
\v 30 এই হেতুকে লোকবিলাকে আজি যদি শত্ৰুবোৰৰ গুৰিত পোৱা লুটদ্ৰব্যৰ পৰা ইচ্ছামতে আহাৰ কৰিবলৈ পালেহেঁতেন, তেন্তে ইয়াতকৈ কেনে ভাল হ’লহেঁতেন! কিয়নো এতিয়াও পলেষ্টীয়াবিলাকৰ মাজত মহা-সংহাৰ হোৱা নাই।
\v 31 সেই দিনা তেওঁবিলাকে মিকমচৰ পৰা অয়ালোনলৈকে পলেষ্টীয়াবিলাকক প্ৰহাৰ কৰিলে; তাতে লোকবিলাক অতিশয় ক্লান্ত হ’ল।
\v 32 আৰু লোকবিলাকে লুটদ্ৰব্যলৈ উড়ামাৰি মেৰ, ছাগ, গৰু, আৰু দামুৰি ধৰি মাটিত বধ কৰি তেজেৰে সৈতে মঙহ খাবলৈ ধৰিলে।
\v 33 তাত কোনো কোনোৱে চৌলক ক’লে, চোৱা, লোক বিলাকে তেজে সৈতে মঙহ ভোজন কৰি যিহোৱাৰ বিৰুদ্ধে পাপ কৰিছে। তাতে তেওঁ ক’লে, তোমালোক বিশ্বাসঘাটক হ’লা; মোৰ ওচৰলৈ আজি এটা ডাঙৰ শিল বগৰাই আনা;
\v 34 চৌলে আৰু ক’লে, তোমালোকে লোকবিলাকৰ মাজে মাজেগৈ তেওঁবিলাকক কোৱা তোমালোক প্ৰতিজনে নিজ নিজ গৰু, মেৰ আৰু ছাগ মোৰ ওচৰলৈ আনি ইয়াৰ ওপৰতে মাৰি ভোজন কৰা; তেজেৰে সৈতে মঙহ খাই যিহোৱাৰ বিৰুদ্ধে পাপ নকৰিবা। তাতে আটাই লোকবিলাকে নিজ নিজ গৰু সেই ৰাতি লগত আনি তাৰ ওপৰত বধ কৰিলে।
\v 35 আৰু চৌলে যিহোৱাৰ উদ্দেশ্যে এটা যজ্ঞ-বেদি নিৰ্ম্মাণ কৰিলে; সেয়ে যিহোৱাৰ উদ্দেশ্যে তেওঁ নিৰ্ম্মাণ কৰা প্ৰথম বেদি।
\v 36 পাছে চৌলে ক’লে, আহা আমি এই ৰাতি পলেষ্টীয়াবিলাকৰ পাছত খেদি গৈ, অৰুণোদয়লৈকে সিহঁতৰ বস্তু লুট কৰোঁ আৰু সিহঁতৰ এটাকো অৱশিষ্ট নাৰাখোঁ; তাতে তেওঁবিলাকে ক’লে, আপোনাৰ দৃষ্টিত যি ভাল দেখে, তাকেই কৰক। তেতিয়া পুৰোহিতে ক’লে, আহাঁ, আমি ইয়াতে ঈশ্বৰৰ ওচৰ চাপোঁ।
\v 37 তাৰ পাছত চৌলে ঈশ্বৰৰ গুৰিত সুধিলে, মই পলেষ্টীয়াবিলাকৰ পাছত যামনে? তুমি সিহঁতক ইস্ৰায়েলৰ হাতত সমৰ্পণ কৰিবানে? কিন্তু সেইদিনা যিহোৱাই উত্তৰ নিদিলে।
\v 38 তেতিয়া চৌলে ক’লে, হে লোকবিলাকৰ অধিপতি সকল, তোমালোক ওচৰলৈ চাপি আহাঁ, আৰু আজিৰ এই পাপ কি দোষত হ’ল, তাৰ বুজ-বিচাৰ কৰি চোৱা।
\v 39 কিয়নো ইস্ৰায়েল নিস্তাৰকৰ্তা যিহোৱাৰ জীৱনৰ শপত, যদিও মোৰ পো যোনাথনৰ দোষত সেয়ে হ’ল, তথাপি সিও নিশ্চয়ে মৰিব। কিন্তু আটাই লোকবিলাকৰ মাজত কোনেও তেওঁক উত্তৰ নিদিলে।
\v 40 পাছে তেওঁ গোটেই ইস্ৰায়েলক ক’লে, তোমালোক এফালে থাকা, মই আৰু মোৰ পো যোনাথন আনফালে থাকোঁ; তাতে লোকবিলাকে চৌলক ক’লে, আপোনাৰ দৃ্ষ্টিত যি ভাল দেখে, তাকেই কৰক।
\v 41 চৌলে ইস্ৰায়েলৰ ঈশ্বৰ যিহোৱাক ক’লে, যথাৰ্থ কি, তাক দেখুৱাই দিয়া; তাতে চিঠি খেলৰ দ্বাৰাই যোনাথন আৰু চৌলক নিৰ্ণয় কৰা হ’ল, কিন্তু লোকসমুহ এৰা পৰিল
\v 42 তেতিয়া চৌলে ক’লে, মোৰ আৰু মোৰ পো যোনাথনৰ মাজত চিঠি খেল কৰা; তাতে যোনাথনক নিৰ্ণয় কৰা হ’ল।
\p
\v 43 তেতিয়া চৌলে যোনাথনক ক’লে, তুমি কি কৰিলা, তাক মোক কোৱা; তাতে যোনাথনে তেওঁক ক’লে, মোৰ হাতত থকা লাখুটিৰ আগেৰে যৎকিঞ্চিৎ মৌৰস লৈ সচাঁকৈ চাকিছিলোঁ হয়; চাওঁক, মই মৰিব লগা হওঁ।
\v 44 পাছে চৌলে ক’লে, ঈশ্বৰে অমুক আৰু তাতকৈয়ো অধিক দণ্ড মোক দিয়ক; কিয়নো হে যোনাথন, তুমি অৱশ্যে মৰিব লাগিব।
\v 45 কিন্তু লোকবিলাকে চৌলক ক’লে, যি জনে ইস্ৰায়েলৰ মাজত এনে মহা-নিস্তাৰ সাধন কৰিলে, সেই যোনাথন মৰিব লাগিব নে? এনে নহওক; যিহোৱাৰ জীৱনৰ শপত, তেওঁ মুৰৰ এডালি চুলিও মাটিত নপৰিব; কিয়নো তেওঁ আজি ঈশ্বৰেৰে সৈতে কাৰ্য্য কৰিলে। এইদৰে লোকবিলাকে যোনাথনক ৰক্ষা কৰাতে তেওঁৰ মৃত্যু নহ’ল।
\v 46 পাছে চৌলে পলেষ্টীয়াবিলাকৰ পাছত খেদি যোৱাৰ পৰা উভটি আহিল; আৰু পলেষ্টীয়াবিলাকো নিজ নিজ ঠাইলৈ গুচি গ’ল।
\p
\v 47 চৌলে ইস্ৰায়লৰ ৰাজত্ব পোৱাৰ পাছত মোৱাবৰ, অম্মোনৰ সন্ত্বানবিলাকৰ, ইদোমৰ চোবাৰ ৰজাবিলাকৰ, আৰু পলেষ্টীয়াবিলাক আদি কৰি তেওঁৰ চাৰিওফালে থকা সকলো শত্ৰুবোৰৰ বিৰুদ্ধে যুদ্ধ কৰিলে; আৰু তেওঁ যি যি ফালে মুখ ঘূৰায়, সেই সেই ফালেই সকলোকে জয় কৰে। আৰু তেওঁ পৰাক্ৰমেৰে কাৰ্য্য কৰি অমালেকীয়া বিলাকক আঘাত কৰিলে;
\v 48 আৰু লুট কৰোঁতাবিলাকৰ হাতৰ পৰা ইস্ৰায়েলক উদ্ধাৰ কৰিলে।
\v 49 যোনাথন, যিচবী, মল্কীচুৱা, চৌলৰ এই তিনিজন পুতেক আছিল; আৰু দুজনী জীয়েক আছিল; বৰ জনীৰ নাম মেৰব, আৰু সৰুজনীৰ নাম মিখল।
\v 50 আৰু চৌলৰ ভাৰ্য্যাৰ নাম অহীনোৱম, তেওঁ অহামাচৰ জীয়েক আছিল; আৰু তেওঁৰ সেনাপতিৰ নাম অবনেৰ, তেওঁ চৌলৰ দদায়েক নেৰৰ পুত্ৰ আছিল।
\v 51 আৰু চৌলৰ বাপেকৰ নাম কীচ; আৰু অবনেৰৰ বাপেকৰ নাম নেৰ, তেওঁ অবিয়েলৰ পুত্ৰ আছিল।
\p
\v 52 চৌলৰ জীৱনৰ সকলো কালত পলেষ্টীয়াবিলাকৰে সৈতে ঘোৰ যুদ্ধ থকাত, চৌলে বীৰ পুৰুষক আৰু কোনো বলৱান পুৰুষক দেখিলেই তেওঁ তাক নিজৰ নিমিত্তে লয়।
\c 15
\s চৌলক ৰাজ্যৰ পৰা খেদি দিয়া
\p
\v 1 পাছে চমুৱেলে চৌলক ক’লে, যিহোৱাই নিজ প্ৰজা ইস্ৰায়েলৰ ওপৰত ৰজা হ’বৰ অৰ্থে তোমাক অভিষেক কৰিবলৈ মোকেই পঠাইছিল; এই হেতুকে এতিয়া তুমি যিহোৱাৰ বাক্য শুনা।
\v 2 বাহিনীবিলাকৰ যিহোৱাই এই কথা কৈছে, ইস্ৰায়েললৈ অমালেকে যি কৰিছিল, মিচৰৰ পৰা ইস্ৰায়েল ওলাই অহাকালত সি বাটৰ মাজত তেওঁক কেনেকৈ আক্ৰমণ কৰিছিল, তালৈ মই লক্ষ্য কৰিলোঁ।
\v 3 এতেকে তুমি উঠি গৈ অমালেকক প্ৰহাৰ কৰা আৰু তাৰ সকলোকে নিঃশেষে বিনষ্ট কৰা, সিহঁতলৈ দয়া নকৰিবা; কিন্তু মতা আৰু তিৰোতা, শিশু আৰু পিয়াহ খোৱা কেঁচুৱা, গৰু, মেৰ, ছাগ, উট আৰু গাধ সকলোকে বধ কৰিবা।
\p
\v 4 পাছে চৌলে লোকবিলাকক মতাই আনি টলায়ীমত তেওঁবিলাকক গণনা কৰিলে; তাতে দুই লাখ পদাতিক আৰু যিহূদাৰ দহ হাজাৰ লোক হ’ল।
\v 5 পাছে চৌলে অমালেকৰ নগৰলৈ গৈ উপত্যকাত খাপ দি লুকাই থাকিল।
\v 6 তেতিয়া চৌলে কেনীয়াহঁতক ক’লে, মই যেন অমালেকীয়াহঁতৰ লগত তোমালোককো বিনষ্ট নকৰোঁ এই নিমিত্তে তোনালোক আন ঠাইলৈ যোৱা অমালেকীয়াহঁতৰ মাজৰ পৰা প্ৰস্থান কৰা; কিয়নো মিচৰৰ পৰা ইস্ৰায়েলৰ সন্ত্বানবিলাক ওলাই অহা কালত তোমালোকে তেওঁবিলাকলৈ দয়া কৰিলা। এই হেতুকে কেনীয়াহঁত অমালেকৰ মাজৰ পৰা প্ৰস্থান কৰিলে।
\v 7 পাছে চৌলে হবীলাৰপৰা মিচৰৰ সন্মুখত থকা চুৰৰ ওচৰলৈকে অমালেকীয়াহঁতক আঘাত কৰিলে।
\v 8 তেওঁ অমালেকীয়াহঁতৰ ৰজা অগাগক জীয়াই ধৰিলে আৰু সকলো লোকবিলাকক তৰোৱালেৰে নিঃশেষে বিনষ্ট কৰিলে।
\v 9 কিন্তু চৌল আৰু লোকবিলাকে অগাগক আৰু উত্তম উত্তম মেৰ, ছাগ, গৰু, হৃষ্টপুষ্ট দামুৰি আৰু মেৰ পোৱালিবোৰ আৰু আটাই উত্তম বস্তুবোৰ ৰাখিলে, সেই সকলো নিঃশেষে বিনষ্ট কৰিবলৈ সন্মত নহ’ল; কিন্তু যিবোৰ ঘিণলগা আৰু ৰোগীয়া সেই বোৰকহে নিঃশেষে বিনষ্ট কৰিলে।
\p
\v 10 পাছে চমুৱেললৈ যিহোৱাৰ বাক্য আহিল, বোলে,
\v 11 মই য়ে চৌলক ৰজা কৰিলোঁ, তাৰ নিমিত্তে মই বেজাৰ পাইছোঁ; কিয়নো তেওঁ মোৰ পৰা বিমুখ হ’ল, মোৰ আজ্ঞাবোৰ পালন নকৰিলে। তাতে চমুৱেলৰ ক্ৰোধ হ’ল, তেওঁ ওৰে ৰাতি যিহোৱাৰ আগত কাতৰোক্তি কৰিলে।
\v 12 পাছে চমুৱেল চৌলৰ লগত সাক্ষাৎ কৰিবলৈ ৰাতিপুৱাতে উঠি যাওঁতে, চমুৱেলক এই সম্বাদ দিয়া হ’ল, বোলে, চোৱা, চৌলে কৰ্মিললৈ আহি নিজৰ নিমিত্তে এটা জয়স্তম্ভ স্থাপন কৰি, তাৰ পৰা ঘূৰি গিলগললৈ নামি গ’ল।
\v 13 পাছে চমুৱেল চৌলৰ ওচৰ পালত, চৌলে তেওঁক ক’লে, আপুনি যিহোৱাৰ আশীৰ্ব্বাদ-প্ৰাপ্ত হওঁক; মই যিহোৱাৰ আজ্ঞা পালন কৰিলোঁ।
\v 14 তাতে চমুৱেলে ক’লে, তেন্তে মোৰ কাণত মেৰ আৰু ছাগৰ সেই বেবেনি হৈছে কিয়? আৰু গৰুৰ যি হেম্বেলনি মই শুনিছোঁ, সেয়ে কিয়?
\v 15 চৌলে ক’লে, সেইবোৰ অমালেকীয়াহঁতৰ পৰা অনা হৈছে; কিয়নো নিজ ঈশ্বৰ যিহোৱাৰ উদ্দেশ্যে বলিদান কৰিবৰ নিমিত্তে লোকবিলাকে উত্তম উত্তম মেৰ ও ছাগ, আৰু উত্তম উত্তম গৰু ৰাখিলে; কিন্তু অৱশিষ্টবোৰ আমি নিঃশেষে বিনষ্ট কৰিলোঁ।
\v 16 তেতিয়া চমুৱেলে চৌলক ক’লে, ৰ’বা, যোৱা ৰাতি যিহোৱাই মোক যি ক’লে, তাক মই তোমাক কওঁ; তেওঁ ক’লে, কওক।
\p
\v 17 পাছে চমুৱেলে ক’লে, যদিও তুমি নিজৰ দৃ্ষ্টিত সৰু আছিলা, তথাপি ইস্ৰায়েলৰ ফৈদ বিলাকৰ মাজত তোমাক মুখ্যলোক কৰা নহ’লনে? আৰু যিহোৱাই তোমাক ইস্ৰায়েলৰ ওপৰত ৰজা অভিষেক কৰিলে।
\v 18 পাছে যিহোৱাই তোমাক যুদ্ধৰ বাটত পঠাই দি ক’লে, যোৱা সেই পাপিষ্ঠ অমালেকীয়াহঁতক নিঃশেষে বিনষ্ট কৰা; আৰু সিহঁত বিনষ্ট নোহোৱালৈকে সিহঁতৰ অহিতে যুদ্ধ কৰি থাকা।
\v 19 তেন্তে তুমি যিহোৱাৰ বাক্যলৈ কিয় কাণ নিদিলা? কিয় লুটদ্ৰব্যলৈ উড়া মাৰি যিহোৱাৰ দৃষ্টিত কু-আচৰণ কৰিলা।
\v 20 তাতে চৌলে চমুৱেলক ক’লে, মই দেখুন যিহোৱাৰ বাক্যলৈ কাণ দিলোঁ; আৰু তেওঁ মোক যি বাটেদি পঠাইছিল, সেই বাটেই গ’লো, আৰু অমালেকৰ ৰজা অগাগক আনিলোঁ, আৰু অমালেকীয়াহঁতক নিঃশেষে বিনষ্ট কৰিলোঁ।
\p
\v 21 কিন্তু লোকবিলাকে গিলগলত আপোনাৰ ঈশ্বৰে যিহোৱাৰ উদ্দেশ্যে বলিদান কৰিবৰ অৰ্থে নিঃশেষে বিনষ্ট কৰিবলগীয়া বস্তুৰ আগভাগ বুলি লুটদ্ৰব্যৰ মাজৰ কেতবোৰ মেৰ, ছাগ, আৰু গৰু আনিলে।
\v 22 তাতে চমুৱেলে ক’লে, যিহোৱাৰ বাক্য পালন কৰাত যেনেকৈ তেওঁ সন্তোষ পায় তেনেকৈ হোম আৰু বলিদানত জানো তেওঁ সন্তোষ পায়? চোৱা বলিদানতকৈ আজ্ঞাপালন উত্তম, আৰু মেৰৰ তেলতকৈ বাক্যলৈ কাণ দিয়া উত্তম।
\v 23 কিয়নো বিদ্ৰোহ আচৰণ কৰা, মঙ্গলতী পাপৰ তুল্য; আৰু অৱশহোৱা, দেৱপূজা কৰা আৰু গৃহ-দেৱতা মনাৰ সমান। তুমি যিহোৱাৰ বাক্য অগ্ৰাহ্য কৰিলা, এই নিমিত্তে তেৱোঁ,তোমাক অগ্ৰাহ্য কৰি ৰজা বাবৰ পৰা গুচালে।
\p
\v 24 পাছে চৌলে চমুৱেলক ক’লে, মই পাপ কৰিলোঁ; কিয়নো যিহোৱাৰ আজ্ঞা আৰু আপোনাৰ বাক্য লঙ্ঘন কৰিলো; কাৰণ মই লোকবিলাকলৈ ভয় কৰি সিহঁতৰ কথা শুনিলোঁ।
\v 25 এতিয়া মই বিনয় কৰোঁ, মোৰ পাপ ক্ষমা কৰক আৰু আপুনি মোৰ লগত উলটি আহক; মই যিহোৱাক প্ৰণিপাত কৰোঁ।
\v 26 তাতে চমুৱেলে চৌলক ক’লে, মই তোমাৰ লগত উলটি নাযাওঁ; কিয়নো তুমি যিহোৱাৰ বাক্য অগ্ৰাহ্য কৰিলা, আৰু যিহোৱায়ো তোমাক অগ্ৰাহ্য কৰি ইস্ৰায়েলৰ ওপৰত হোৱা তোমাৰ ৰজা বাব গুচালে।
\v 27 তেতিয়া চমুৱেলে যাবলৈ মুখ ঘূৰালত, চৌলে তেওঁৰ জামাৰ দাঁতিত ধৰি টনাত, সেয়ে ফাতি এৰাই গ’ল।
\v 28 তাতে চমুৱেলে তেওঁক ক’লে, যিহোৱাই আজি তোমাৰ পৰা ইস্ৰায়েলৰ ৰাজত্ব টানি ফালিলে, আৰু তোমাতকৈয়ো উত্তম তোমাৰ এজন চুবুৰীয়াক দিলে।
\v 29 আৰু ইস্ৰায়েলৰ বিশ্বাস ভূমিয়ে মিছা কথা নকয়, আৰু মন নাপালটায়; কিয়নো তেওঁযে মন পালটাব, তেওঁ মানুহ নহয়।
\v 30 তেতিয়া তেওঁ ক’লে, মই পাপ কৰিলোঁ; তথাপি মই বিনয় কৰোঁ, মোৰ প্ৰজাবিলাকৰ বৃদ্ধ লোকসকলৰ আৰু ইস্ৰায়েলৰ আগত মোৰ মান ৰাখক, আৰু মোৰ লগত উলটি আহক; মই আপোনাৰ ঈশ্বৰ যিহোৱাৰ আগত প্ৰণিপাত কৰোঁ।
\v 31 তাতে চমুৱেলে চৌলৰ পাছত উলটি গ’লত, চৌলে যিহোৱাৰ আগত প্ৰণিপাত কৰিলে।
\p
\v 32 তাৰ পাছত চমুৱেলে ক’লে, তোমালোকে অমালেকৰ ৰজা অগাগক মোৰ ওচৰলৈ আনা। তাতে, অগাগে মৃত্যু যন্ত্ৰণা গ’ল বুলি ভাবি ৰং মনেৰে তেওঁৰ ওচৰলৈ আহিল।
\v 33 চমুৱেলে ক’লে, তোমাৰ তৰোৱালে যেনেকৈ অনেক তিৰোতাক সন্ত্বানহীনা কৰিলে, তেনেকৈ তিৰোতাবিলাকৰ মাজত তোমাৰ মাকেও সন্ত্বানহীনা হ’ব; এই বুলি চমুৱেলে গিলগলত যিহোৱাৰ সাক্ষাতে অগাগক ডোখৰ ডোখৰ কৰি কাটিলে।
\p
\v 34 পাছে চমুৱেল ৰামালৈ গ’ল আৰু চৌল চৌলৰ গিবীয়ালৈ নিজৰ ঘৰলৈ গ’ল।
\v 35 কিন্তু তেতিয়াৰে পৰা মৰণৰ দিনলৈকে চমুৱেলে তেওঁৰ লগত সাক্ষাত কৰিবলৈ নাহিল; কিয়নো চমুৱেলে চৌলৰ নিমিত্তে শোক কৰিলে। আৰু যিহোৱাই ইস্ৰায়েলৰ ওপৰত চৌলক যে ৰজা কৰিলে, তাৰ নিমিত্তে তেওঁ বেজাৰ কৰিলে।
\c 16
\s চমূৱেলে দায়ুদক অভিষেক কৰা; আৰু দায়ুদ চৌলৰ ৰাজ সভাত সোমোৱা।
\p
\v 1 পাছে যিহোৱাই চমূৱেলক ক’লে, মই চৌলক অগ্ৰাহ্য কৰি ইস্ৰায়েলৰ ওপৰত হোৱা তেওঁৰ ৰাজবাব গুচুৱা দেখি তুমি নো কিমান কাল চৌলৰ নিমিত্তে শোক কৰি থাকিবা? তোমাৰ শিংটো তেলেৰে পুৰ কৰি লৈ যোৱা, মই তোমাক বৈৎলেহমীয়া যিচয়ৰ ওচৰলৈ পঠাওঁ; কিয়নো মই তেওঁৰ পুত্ৰ বিলাকৰ মাজৰ এজনক ৰজা হ’বৰ অৰ্থে ললোঁ।
\v 2 তাতে চমূৱেলে ক’লে, মই কেনেকৈ যাম? চৌলে যদি এই কথা শুনে, তেন্তে তেওঁ মোক বধ কৰিব। যিহোৱাই ক’লে, তুমি এজনী চেঁউৰী গৰু লগত লৈ যোৱা, আৰু ক’বা, মই যিহোৱাৰ উদ্দেশে যজ্ঞ কৰিবলৈ আহিছোঁ।
\v 3 আৰু সেই যজ্ঞলৈ যিচয়কো নিমন্ত্ৰণ কৰিব লাগিব, তাক মই তোমাক বুজাম; মই তোমাৰ আগত যিজনৰ বিষয়ে ক’ম, তুমি মোৰ নিমিত্তে সেই জনকেই অভিষেক কৰিবা।
\v 4 পাছে চমূৱেলে যিহোৱাৰ সেই বাক্য আনুসাৰে কা্ৰ্য্য কৰিলে; যেতিয়া তেওঁ বৈৎলেহম পালেগৈ, তেতিয়া নগৰৰ বৃদ্ধবিলাকে কঁপি কঁপি তেওঁক আগ বঢ়াবলৈ আহি সুধিলে, আপুনি মঙ্গলৰ অৰ্থে আহিছে নে?
\v 5 তেওঁ ক’লে, মঙ্গলৰ অৰ্থে; মই যিহোৱাৰ উদ্দেশে যজ্ঞ কৰিবলৈ আহিছোঁ; তোমালোকে তোমালোকক পবিত্ৰ কৰি মোৰ লগত যজ্ঞলৈ আহাঁ। আৰু তেওঁ যিচয়ক আৰু তেওঁৰ পুত্ৰবিলাকক পবিত্ৰ কৰি যজ্ঞলৈ নিমন্ত্ৰণ কৰিলে।
\p
\v 6 পাছে তেওঁবিলাক আহিলত, চমূৱেলে ইলীয়াবলৈ চাই মনতে ক’লে, যিহোৱাৰ আগত উপস্থিত হোৱা এই মানুহেই অৱশ্যে তেওঁৰ অভিষিক্ত জন।
\v 7 কিন্তু যিহোৱাই চমূৱেলক ক’লে, তুমি ইয়াৰ মুখলৈ আৰু দীৰ্ঘকায়লৈ দৃষ্টি নকৰিবা; কাৰণ মই তাক অগ্ৰাহ্য কৰিলোঁ। কিয়নো মানুহে যেনেকৈ চায় যিহোৱাই তেনেকৈ নাচায়; কাৰণ মানুহে, যি দেখিব পাৰি, তালৈ চায়, কিন্তু যিহোৱাই মনলৈ দৃষ্টি ৰাখে।
\v 8 পাছে যিচয়ে অবীনাদবক মাতি, চমূৱেলৰ আগেদি যাবলৈ দিলে; তাতে চমূৱেলে যিচয়ক ক’লে, যিহোৱাই ইয়াকো মনোনীত কৰা নাই।
\v 9 পাছে যিচয়ে চম্মাক আগেদি যাবলৈ দিলে; তাতে তেওঁ ক’লে, যিহোৱাই ইয়াকো মনোনীত কৰা নাই।
\v 10 এইদৰে যিচয়ে তেওঁৰ পুত্ৰবিলাকৰ মাজৰ সাত জনক আগেদি যাবলৈ দিলে; কিন্তু চমূৱেলে যিচয়ক ক’লে, যিহোৱাই ইবিলাকক মনোনীত কৰা নাই।
\v 11 পাছে চমূৱেলে যিচয়ক ক’লে, তোমাৰ আটাইবোৰ সন্তান এয়ে নে? তেওঁ ক’লে কেৱল সৰুটো বাকী আছে; চোৱা সি মেৰ চৰাইছে। চমূৱেলে যিচয়ক ক’লে, মানুহ পঠাই তাক অনোৱা; কিয়নো সি ইয়ালৈ নাহে মানে আমি ভোজনত নবহোঁ।
\v 12 পাছে তেওঁ মানুহ পঠাই তেওঁক অনালে। তেওঁৰ বৰণ অলপ ৰঙচীয়া, তেওঁ সুনয়ন, আৰু দেখিবলৈ সুন্দৰ আছিল। পাছে যিহোৱাই ক’লে, উঠা, ইয়াকে অভিষেক কৰা; কিয়নো ইয়েই সেই মানুহ।
\v 13 তেতিয়া চমূৱেলে তেলৰ শিংটো লৈ, ককায়েকবিলাকৰ মাজত তেওঁকেই অভিষেক কৰিলে; তাতে সেই দিনাৰ পৰা যিহোৱাৰ আত্মা অতিশয়ৰূপে দায়ূদত স্থিতি হ’ল। পাছে চমূৱেল উঠি ৰামালৈ গ’ল।
\p
\v 14 কিন্তু যিহোৱাৰ আত্মা চৌলৰ পৰা গ’ল, আৰু যিহোৱাৰ পৰা অহা এক দুষ্ট আত্মাই আহি তেওঁক ব্যাকুল কৰিবলৈ ধৰিলে।
\v 15 পাছে চৌলৰ দাসবিলাকে তেওঁক ক’লে, চাওক, ঈশ্বৰৰ পৰা অহা এক দুষ্ট আত্মাই আপোনাক ব্যাকুল কৰিছে।
\v 16 এই হেতুকে আমাৰ প্ৰভুৱে আপোনাৰ আগত থকা দাসবিলাকক এজন নিপূণ বীণা বজাওঁতা বিচাৰিবলৈ আজ্ঞা কৰক; পাছে যি সময়ত ঈশ্বৰৰ পৰা অহা সেই দুষ্ট আত্মাই আপোনাক ধৰিব সেই সময়ত সেই মানুহে হাতেৰে বীনা বজালে আপুনি উপশম পাব।
\v 17 তাতে চৌলে তেওঁৰ দাসবিলাকক আজ্ঞা কৰিলে, বাৰু, ভালকৈ বীণা বজাব ল’ৰা এজন লোক বিচাৰি মোৰ ওচৰলৈ আনাগৈ।
\v 18 তাতে দাসবিলাকৰ এজনে ক’লে, চাওক, বৈৎলেহমীয়া যিচয়ৰ এজন পুতেকক দেখিলোঁ; তেওঁ বীণা বজোৱাত অতি পাৰ্গত, আৰু পৰাক্ৰমী বীৰ, যুদ্ধাৰু, কথা কোৱাত বিবেচক, আৰু ৰূপৱান আৰু যিহোৱা তেওঁৰ লগত আছে।
\v 19 পাছে চৌলৰ যিচয়ৰ ওচৰলৈ দূত পঠাই ক’লে, দায়ূদ নামেৰে তোমাৰ যি পুত্ৰই মেৰ চৰাইছে, তাক মোৰ ওচৰলৈ পঠাই দিয়া।
\v 20 পাছে যিচয়ে এটা গাধত পিঠা বোজাই দি, এক মোট দ্ৰাক্ষাৰস, আৰু এটা ছাগলী পোৱালি লৈ তেওঁৰ পুতেক দায়ূদৰ হাতত দি চৌললৈ পঠাই দিলে।
\v 21 পাছে দায়ূদ চৌলৰ ওচৰলৈ আহি তেওঁৰ আগত থিয় হ’লত, তেওঁ দায়ূদক অতিশয় ভাল পাবলৈ ধৰিলে; আৰু দায়ূদ তেওঁৰ অস্ত্ৰবাহক হ’ল।
\v 22 পাছে চৌলে যিচয়ক কৈ পঠালে, বোলে, মই বিনয় কৰোঁ, দায়ূদক মোৰ আগত থাকিবলৈ দিয়া; কিয়নো সি মোৰ আগত অনুগ্ৰহপ্ৰাপ্ত হ’ল।
\v 23 পাছে, ঈশ্বৰৰ পৰা অহা দুষ্ট আত্মাই যেতিয়া চৌলক ধৰে, তেতিয়া দায়ূদে বীণা লৈ হাতেৰে বজায়; তাতে চৌল সুস্থ হয়, তেওঁ উপশম পায়, আৰু সেই দুষ্ট আত্মাই তেওঁক এৰি যায়।
\c 17
\s দায়ূদে গলিয়াথক বধ কৰা।
\p
\v 1 তাৰ পাছত পলেষ্টীয়াবিলাকে যুদ্ধ কৰিবলৈ তেওঁবিলাকৰ সৈন্যসামন্তক গোট খোৱাই, যিহূদাৰ অধিকাৰত থকা চোকোত একে লগ হৈ, চোকো আৰু অজেকাৰ মাজত এফচদম্মীমত ছাউনি পাতিলে।
\v 2 চৌল আৰু ইস্ৰায়েলৰ লোকবিলাকে গোট খাই এলা উপত্যকাত ছাউনি পাতি, পলেষ্টীয়াবিলাকৰ বিৰুদ্ধে সৈন্যৰ বেহু পাতিলে।
\v 3 তাতে পলেষ্টীয়াবিলাক এফালে এটা পৰ্ব্বতত, আৰু ইস্ৰায়েল আন ফালে আন এটা পৰ্ব্বতত থিয় হৈ থাকিল; আৰু উভয়ৰে মাজত এক উপত্যকা আছিল।
\v 4 পাছে গাৎ-নিবাসী গলিয়াথ নামেৰে ছহাত এবেগত দীঘল এনে এজন মহাবীৰ পলেষ্টীয়াবিলাকৰ, ছাউনিৰ পৰা ওলাল।
\v 5 তাৰ মূৰত পিতলৰ শিৰোৰক্ষক আছিল, আৰু সি মাছৰ বাকলিৰ নিচিনা জাকৰ পিন্ধিছিল, আৰু সেই জাখৰৰ পৰিমাণ পাঁচ হাজাৰ চেকল পিতল আছিল।
\v 6 তাৰ ভৰি পিতলৰ পতাৰে ঢকা, আৰু তাৰ দুই কান্ধৰ মাজত এপাত পিতলৰ চুটি যাঠী আছিল।
\v 7 তাৰ বৰছাৰ কুৰা তাঁতীৰ টোলোঠাৰ সমান, আৰু তাৰ বৰছাপাত ছশ চেকল জোখৰ লোহাৰ আছিল, আৰু তাৰ আগে আগে তাৰ এজন বাৰূৱতী চলিছিল।
\v 8 পাছে সি থিয় হৈ, ইস্ৰায়েলৰ শ্ৰেণী পতা সৈন্যবিলাকৰ ফাললৈ ৰিঙিয়াই ক’লে, তহঁতে যুদ্ধ কৰিবৰ অৰ্থে বেহু পাতিবলৈ বাহিৰ ওলাই কিয় আহিছহঁক? মই জানো এজন পলেষ্টীয়া নহওঁ? আৰু তহঁত জানো চৌলৰ বন্দী নহয়? তহঁতে নিজৰ নিমিত্তে এটাক বাচি ল’; সি মোৰ ওচৰলৈ নামি আহক।
\v 9 সি যদি মোৰে সৈতে যুদ্ধ কৰি জিকি মোক বধ কৰে, তেন্তে আমি সকলো তহঁতৰ বন্দী হ’ম; কিন্তু যদি মই তাক পৰাজয় কৰি তাক বধ কৰোঁ, তেন্তে তহঁত আমাৰ বন্দী হৈ আমাৰ গোলাম কাম কৰিবি।
\v 10 সেই পলেষ্টীয়াই আৰু ক’লে, আজি মই ইস্ৰায়েলৰ সৈন্য শ্ৰেণীবোৰক ইতিকিং কৰিছোঁ; তহঁতে মোক এটা মানুহ উলিয়াই দে, আমি দুয়ো যুদ্ধ কৰোঁ।
\v 11 তেতিয়া চৌল আৰু গোটেই ইস্ৰায়েলে সেই পলেষ্টীয়াৰ তেনে কথা শুনি, নিৰাশ হৈ অতিশয় ভয়প্ৰাপ্ত হ’ল।
\p
\v 12 দায়ূদ যিহূদাৰ বৈৎলেহম-নিবাসী যিচয় নামেৰে সেই ইফ্ৰাথীয়া পুৰুষৰ পুতেক আছিল; সেই পুৰুষৰ আঠোটা পুতেক; চৌলৰ দিনত সেই পুৰুষ অতি বুঢ়া আৰু লোক বিলাকৰ মাজত অতি বৃদ্ধ আছিল।
\v 13 যিচয়ৰ তিনিটা ডাঙৰ পুতেক চৌলৰ পাছে পাছে যুদ্ধলৈ গৈছিল; আৰু যুদ্ধলৈ যোৱা তেওঁৰ তিনিটা পুতেকৰ মাজৰ বৰটোৰ নাম ইলীয়াৰ, তাৰ পাছৰটোৰ নাম অবীনাদৰ, আৰু তৃতীয়টোৰ নাম চম্মা।
\v 14 আৰু দায়ূদ সবাতকৈ সৰু আছিল; আৰু ডাঙৰ তিনিটা চৌলৰ পাছত চলোঁতা আছিল।
\v 15 কিন্তু দায়ূদে চৌলৰ ওচৰৰ পৰা, বৈৎলেহমত বাপেকৰ মেৰ চৰাবৰ নিমিত্তে অহা যোৱা কৰি থাকিছিল।
\v 16 আৰু সেই পলেষ্টীয়া মানুহে চল্লিশ দিনলৈকে ৰাতিপুৱা আৰু গধূলি বেলা ওচৰলৈ আহি নিজকে দেখা দি আছিল।
\p
\v 17 সেই সময়ত যিচয়ে তেওঁৰ পুতেক দায়ূদক ক’লে, তুমি তোমাৰ ককায়েৰাহঁতৰ নিমিত্তে এই এক ঐফা ভজা শস্য আৰু দহোটা পিঠা লৈ, ছাঁউনিলৈ ককায়েৰাহঁতৰ গুৰিলৈ লৰি যোৱা;
\v 18 আৰু এই দহ লদা ছেনা তেওঁবিলাকৰ গোষ্ঠীৰ সেনাপতিলৈ লৈ যোৱা; আৰু তোমাৰ ককায়েৰাহঁতৰ মঙ্গল সুধিবা, আৰু তেওঁবিলাকৰ পৰা কোনো চিন আনিবা।
\v 19 চৌল আৰু তেওঁবিলাক, আৰু ইস্ৰায়েলৰ আটাইবিলাক মানুহ এলা উপত্যকাত পলেষ্টীয়াবিলাকেৰে সৈতে যুদ্ধ কৰি আছে।
\v 20 পাছে দায়ূদে ৰাতিপুৱাতে উঠি মেৰবোৰ এটা ৰখীয়াৰ হাতত গতাই দি, যিচয়ৰ আজ্ঞা অনুসাৰে সেই বস্তুবোৰ লৈ গ’ল। যি সময়ত সৈন্যই ৰণলৈ ওলাই ৰণৰ নিমিত্তে ধ্বনি কৰিছিল, সেই সময়তে তেওঁ ৰথবোৰ থোৱা ঠাই পালেগৈ।
\v 21 তেতিয়া ইস্ৰায়েলে আৰু পলেষ্টীয়াবিলাকে সন্মুখা-সন্মুখি হৈ ৰণলৈ বেহু পাতিছিল।
\v 22 পাছে দায়ূদে বস্তু-ৰখীয়াৰ হাতত নিজৰ বস্তুবোৰ থৈ, সৈন্যশ্ৰেণীৰ মাজলৈ লৰি গৈ নিজৰ ককায়েকহঁতক মঙ্গলবাদ কৰিলে।
\v 23 আৰু তেওঁ তেওঁবিলাকৰ লগত কথা হৈ থাকোঁতেই, চোৱা, গাৎ-নিবাসী গলিয়াথ নামেৰে পলেষ্টীয়া মহাবীৰে পলেষ্টীয়াবিলাকৰ সৈন্যশ্ৰেণীৰ পৰা বাহিৰ হৈ আহি আগৰ দৰে কথা ক’লে, আৰু দায়ূদে তাক শুনিবলৈ পালে।
\v 24 কিন্তু ইস্ৰায়েলৰ সকলো লোকে সেই মানুহক দেখি, অতিশয় ভয় কৰি তাৰ সন্মুখৰ পৰা পলাল।
\v 25 আৰু ইস্ৰায়েল লোকবিলাকে পৰস্পৰে ক’লে, উঠি অহা হৌ মানুহটোক দেখিছা নে? সি নিশ্চয়ে ইস্ৰায়েলক ইতিকিং কৰিবলৈহে উঠি আহিল; তাক যি কোনোৱে বধ কৰিব, ৰজাই তেওঁক অধিক ধনেৰে ধনৱান কৰিব, আৰু তাৰ লগত তেওঁৰ জীয়েকক বিয়া দিব, আৰু ইস্ৰায়েলৰ মাজত তেওঁৰ পিতৃ-বংশক মিষ্কৰ কৰিব।
\v 26 তেতিয়া দায়ুদে নিজৰ ওচৰত থিয় হৈ থকা মানুহবিলাকক সুধিলে, সেই পলেষ্টীয়াটোক বধ কৰি যি জনে ইস্ৰায়েলৰ পৰা অপমান দুৰ কৰিব, তালৈ কি কৰা যাব? কিয়নো সেই অচুন্নত পলেষ্টীয়াটো নো কোন, যে সি জীৱন্ত ঈশ্বৰৰ সৈন্যবিলাকক ইতিকিং কৰিব?
\v 27 তাতে লোকবিলাকে সেই বাক্য অনুসাৰেই তেওঁক ক’লে, বোলে, তাক বধ কৰাটোলৈ আমুক তামুক কৰা হ’ব।
\p
\v 28 লোকবিলাকে সৈতে দায়ূদে কথা-বাৰ্ত্তা হওঁতে, তেওঁৰ বৰ ককায়েক ইলীয়াৰে তেওঁৰ কথা শুনি তেওঁলৈ ক্ৰুদ্ধ হৈ ক’লে, তই কিয় নামি আহিলি? তোৰ নিজ-মইমতালি আৰু মনৰ দুষ্টতা মই জানো, কিয়নো তই কেৱল ৰণ চাবলৈহে আহিলি।
\v 29 তাতে দায়ূদে ক’লে, মই নো কি কৰিলোঁ? কেৱল কথা মাথোন নহয় জানো?
\v 30 পাছে তেওঁ তাৰ পৰা আন কোনোৰ মূখৰ ফাললৈ ঘূৰি সেই একে ৰূপেই সুধিলে; তাতে লোকবিলাকে আগৰ কথাৰ দৰেই উত্তৰ দিলে।
\p
\v 31 আৰু যেতিয়া দায়ূদে কোৱা কথা লোকবিলাকে শুনিলে, তেতিয়া চৌলৰ আগত তাৰ সম্বাদ দিলত, তেওঁ দায়ূদক নিজৰ ওচৰলৈ অনালে।
\v 32 পাছে দায়ূদে চৌলক ক’লে, তাৰ কাৰণে কাৰো মন নিৰাশ নহওক; আপোনাৰ এই দাসে গৈ সেই পলেষ্টীয়াটোৰ লগত যুদ্ধ কৰিব।
\v 33 তাতে চৌলে দায়ূদক ক’লে, তুমি সেই পলেষ্টীয়াৰ বিৰুদ্ধে যুদ্ধ কৰিবলৈ যাবলৈ অসমৰ্থ; কিয়নো তুমি কেৱল ল’ৰা কিন্তু সি ল’ৰা কালৰে পৰা যুদ্ধাৰু।
\v 34 তেতিয়া দায়ূদে চৌলক ক’লে, আপোনাৰ এই দাসে পিতৃৰ মেৰ ৰখোঁতে, এটা সিংহ আৰু এটা ভালুকো আহি জাকৰ মাজৰ পৰা মেৰ ধৰি ল’লে;
\v 35 তাতে মই তাৰ পাছত খেদি গৈ তাক প্ৰহাৰ কৰি, তাৰ মুখৰ পৰা তাক ৰক্ষা কৰিলোঁ; সি মুৰ অহিতে উঠি থিয় হ’লত, মই তাৰ ডাঢ়িত ধৰি আঘাত কৰি তাক বধ কৰিলোঁ।
\v 36 আপোনাৰ এই দাসে সিংহ আৰু ভালুক দুয়োকো মাৰিলে; এতিয়া এই অচুন্নৎ পলেষ্টীয়াটোও সেই দুটাৰ মাজৰ এটাৰ নিচিনা হ’ব; কাৰণ সি জীৱন্ত ঈশ্বৰৰ সৈন্যবিলাকক ইতিকিং কৰিছে।
\v 37 দায়ূদে আৰু ক’লে, যি জনাই সিংহ আৰু ভালুকৰ হাতৰ পৰা মোক ৰক্ষা কৰিলে, সেই যিহোৱাই সেই পলেষ্টীয়াটোৰ হাতৰ পৰাও মোক উদ্ধাৰ কৰিব। তাতে চৌলে দায়ূদক ক’লে, যোৱা, যিহোৱা তোমাৰ সঙ্গী হওক।
\v 38 পাছে চৌলে নিজৰ সাজেৰে দায়ূদক সজাই তেওঁৰ মূৰত পিতলৰ শিৰোৰক্ষক আৰু গাত জাখৰ পিন্ধালে।
\v 39 তেতিয়া দায়ূদে নিজৰ সাজৰ ওপৰত তেওঁৰ তৰোৱাল বান্ধি ফুৰিবলৈ চেষ্টা কৰিলে; কিয়নো তেওঁ আগেয়ে তাক অভ্যাস কৰা নাই। পাছে দায়ূদে চৌলক ক’লে, মই এইবোৰেৰে ফুৰিব নোৱাৰোঁ; কিয়নো মই ইয়াক অভ্যাস কৰা নাই। এই হেতুকে দায়ূদে সেইবোৰ সোলোকাই থ’লে।
\v 40 পাছে তেওঁৰ নিজৰ লাখুটি হাতত ল’লে, আৰু জুৰিৰ পৰা পাঁচোটা শীতল শিল বাচি লৈ, মেৰ-ৰখীয়াৰ লাগতীয়াল বস্তু থোৱা আপোনাৰ যি জোলোঙা আছিল, তাত ভৰাই ল’লে; আৰু ফিঙ্গাগছ হাতত লৈ সেই পলেষ্টীয়াটোৰ ওচৰলৈ গ’ল।
\p
\v 41 তাতে সেই পলেষ্টীয়াই আগ বাঢ়ি দায়ূদৰ ওচৰ চাপিল, আৰু তাৰ আগে আগে বাৰূৱতী চলিল।
\v 42 পাছে পলেষ্টীয়াই চাৰিও ফাললৈ চাই দায়ূদক দেখা পাই তেওঁক হেয়জ্ঞান কৰিলে; কিয়নো তেওঁ ল’ৰা, তেওঁৰ বৰণ অলপ ৰঙচীয়া, আৰু মুখ সুন্দৰ আছিল।
\v 43 পাছে সেই পলেষ্টীয়াই দায়ূদক ক’লে, মই জানো কুকুৰ, যে, তই লাখুটি লৈ মোৰ ওচৰলৈ আহিছ? এই বুলি সেই পলেষ্টীয়াই নিজ দেৱতাবোৰৰ নাম লৈ দায়ূদক শাও দিলে।
\v 44 পলেষ্টীয়াই দায়ূদক আৰু ক’লে, তই মোৰ ওচৰলৈ আহ; মই তোৰ মঙহ আকাশৰ চৰাইবোৰক আৰু বনৰীয়া জন্তুবোৰক দিওঁ।
\v 45 তাতে দায়ূদে সেই পলেষ্টীয়াক ক’লে, তুমি তৰোৱাল, বৰছা, আৰু যাঠি লৈ মোৰ ওচৰলৈ আহিছা; কিন্তু মই হ’লে, তুমি ইতিকিং কৰা ইস্ৰায়েলৰ সৈন্যশ্ৰেণীবিলাকৰ ঈশ্বৰৰ, বাহিনীবিলাকৰ যিহোৱাৰ নামেৰে তোমাৰ ওচৰলৈ আহিছোঁ।
\v 46 আজি যিহোৱাই তোমাক মোৰ হাতত সোধাই দিব; আৰু মই তোমাক আঘাত কৰি তোমাৰ মূৰ ছেদন কৰিম, আৰু পলেষ্টীয়াবিলাকৰ সৈন্যসমূহৰ শৱ আজি মই আকাশৰ চৰাই আৰু বনৰীয়া জন্তুবোৰক দিম; তাতে ইস্ৰায়েলৰ মাজত যে এজন ঈশ্বৰ আছে, ইয়াকে গোটেই পৃথিৱীয়ে জানিব।
\v 47 আৰু যিহোৱাই তৰোৱাল ও বৰছা দ্বাৰাই যে নিস্তাৰ নকৰে, তাকো এই সকলো সমাজে জানিব; কিয়নো যুদ্ধ যিহোৱাৰেই, আৰু তেওঁ তোমালোকক আমাৰ হাতত সমৰ্পণ কৰিব।
\v 48 পাছে সেই পলেষ্টীয়াই আগ বাঢ়ি দায়ূদৰ লগ পাবলৈ আহিলত, দায়ূদো বেগাই পলেষ্টীয়াৰ লগ পাবৰ নিমিত্তে সৈন্যশ্ৰেণীৰ ফাললৈ লৰি গ’ল।
\v 49 পাছে দায়ূদে তেওঁৰ জোলোঙাত হাত সুমুৱাই এটা শিল উলিয়াই ফিঙ্গাত থৈ পাক দি সেই পলেষ্টীয়াৰ কঁপালত এনেকৈ মাৰিলে, যে, সেই শিল তাৰ কঁপালত বহি গ’ল; তাতে সি মাটিত তললৈ মুখ কৰি পৰি গ’ল।
\p
\v 50 (এইদৰে দায়ূদে এগছ ফিঙ্গা আৰু এটা শিলেৰে সেই পলেষ্টীয়াটোক জয় কৰিলে, আৰু তাক আঘাত কৰি বধ কৰিলে; কিন্তু দায়ূদৰ হাতত তৰোৱাল নাছিল।)
\v 51 তেতিয়া দায়ূদে লৰি গৈ পলেষ্টীয়াটোৰ কাষত থিয় হৈ তাৰ তৰোৱাল ফাঁকৰ পৰা উলিয়াই তাৰেই তাক বধ কৰিলে, তাৰ দ্বাৰায়েই তাৰ মূৰ কাটি পোলালে। তেতিয়া পলেষ্টীয়াবিলাকে তেওঁবিলাকৰ সেই মহাবীৰ মৰা দেখি পলাল।
\v 52 তাৰ পাছত ইস্ৰায়েলৰ আৰু যিহূদাৰ লোকবিলাকে ওলাই জয়-ধ্বনি কৰি গয়লৈকে আৰু ইক্ৰোণৰ দুৱাৰলৈকে পলেষ্টীয়াবিলাকৰ পাছে পাছে খেদি গ’ল; তাতে পলেষ্টীয়াবিলাকৰ হত লোকবোৰ চাৰয়িমৰ বাটত গাৎ আৰু ইক্ৰোণলৈকে পৰি পৰি গ’ল।
\v 53 পাছে ইস্ৰায়েলৰ সন্তানবিলাকে পলেষ্টীয়াবিলাকৰ পাছে পাছে খেদি যোৱাৰ পৰা উভটি আহি সিহঁতৰ ছাউনি লুট কৰিলে।
\v 54 আৰু দায়ূদে সেই পলেষ্টীয়াটোৰ মূৰ যিৰূচালেমলৈ লৈ গ’ল; কিন্তু তাৰ ৰণৰ সাজ নিজৰ তম্বুত ৰাখিলে।
\s দায়ূদৰ লগত যোনাথনৰ বন্ধুতা। তেওঁলৈ চৌলৰ ঈৰ্ষা।
\p
\v 55 সেই পলেষ্টীয়াটোৰ বিৰুদ্ধে দায়ূদ ওলাই যোৱা দেখি, চৌল তেওঁৰ সেনাপতি অবনেৰক ক’লে, অবনেৰ, সেই ডেকা কাৰ পুতেক? তাতে অবনেৰে ক’লে, মহাৰাজ, আপোনাৰ জীৱনৰ শপত, মই তাক ক’ব নোৱাৰোঁ।
\v 56 পাছে ৰজাই ক’লে, তুমি সোধাচোন, সেই ল’ৰা কাৰ পুতেক?
\v 57 পাছে দায়ূদে যেতিয়া পলেষ্টীয়াটোক বধ কৰি ঘূৰি আহিছিল, তেতিয়া অবনেৰে তেওঁক ধৰি চৌলৰ ওচৰলৈ লৈ গ’ল আৰু তেওঁৰ হাতত পলেষ্টীয়াৰ মূৰ আছিল।
\v 58 তাতে চৌলে তেওঁক সুধিলে, হে ডেকা, তুমি কাৰ পুতেক? দায়ূদে উত্তৰ দিলে, মই আপোনাৰ দাস বৈৎলেহমীয়া যিচয়ৰ পুতেক।
\c 18
\p
\v 1 চৌলেৰে সৈতে তেওঁ কথা হৈ এটালত, যোনাথনৰ প্ৰাণ দায়ূদৰ প্ৰাণৰ লগত গঁথা হ’ল, আৰু যোনাথনে নিজ প্ৰাণৰ দৰে তেওঁক প্ৰেম কৰিবলৈ ধৰিলে।
\v 2 আৰু চৌলে সেই দিনা তেওঁক গ্ৰহণ কৰি, তেওঁক নিজ বাপেকৰ ঘৰলৈ আৰু উলটি যাব নিদিলে।
\v 3 আৰু যোনাথনে দায়ূদক নিজ প্ৰাণৰ দৰে প্ৰেম কৰাত, তেওঁৰ লগত এটি নিয়ম বান্ধিলে।
\v 4 আৰু যোনাথনে নিজৰ গাত থকা জামা সোলোকাই দায়ূদক দিলে, নিজৰ সাজ, এনে কি, তৰোৱাল, ধনু আৰু টোঙালিও দিলে।
\v 5 পাছে চৌলে দায়ূদক যি কোনো ঠাইলৈ পঠায়, সেই ঠাইলৈকে দায়ূদ ওলাই যায়, আৰু বুদ্ধিৰে চলে; এই নিমিত্তে চৌলে যুদ্ধাৰুবিলাকৰ ওপৰত তেওঁক অধ্যক্ষ পাতিলে, তাতে আটাই লোকে আৰু চৌলৰ সকলো দাসবিলাকেও সন্তোষ পালে।
\p
\v 6 কিন্তু সৈন্যবিলাক উলটি অহা কালত, যেতিয়া দায়ূদে পলেষ্টীয়াটোক বধ কৰাৰ পৰা উলটি আহিছিল, তেতিয়া চৌল ৰজাক আগ বঢ়াবৰ অৰ্থে ইস্ৰায়েলৰ সকলো নগৰৰ পৰা তিৰোতাবিলাকে খঞ্জৰী আদি বাদ্যযন্ত্ৰ লৈ গীত গাই নাচি-বাগি ৰং কৰি কৰি ওলাই আহিল।
\v 7 সেই ৰং কৰা তিৰোতাবিলাকে গীত গাই উত্তৰ-প্ৰত্যুত্তৰক্ৰমে ক’লে, চৌলে বধিলে হাজাৰ হাজাৰ লোকক, দায়ূদে বধিলে অযুত অযুত লোকক।
\v 8 তাতে চৌলে অতিশয় ক্ৰুদ্ধ হৈ, বিশেষকৈ সেই বাক্যত অসন্তোষ পাই ক’লে, সিহঁতে দায়ূদক অযুত অযুতক, মোক হ’লে হাজাৰ হাজাৰক জয় কৰা বুলি ক’লে; ইয়াতে ৰাজত্বৰ বাহিৰে সি নোপোৱাকৈ আৰু কি থাকিল?
\v 9 সেই দিনৰে পৰা চৌলে দায়ূদক কটাক্ষেৰে চালে।
\p
\v 10 তাৰ পাছদিনা ঈশ্বৰৰ পৰা অহা এটা দুষ্ট আত্মা চৌলৰ ওপৰত স্থিতি হ’লত, তেওঁ বলীয়াৰ নিচিনাকৈ ঘৰৰ ভিতৰত কথা বকিবলৈ ধৰিলে; আৰু দায়ূদে আন সময়ৰ নিচিনাকৈ হাতেৰে বাদ্য বজালে।
\v 11 চৌলে সেই বৰছা মাৰিবলৈ টোৱাই ক’লে, মই দায়ূদক গড়ে সৈতে শালিম; কিন্তু দায়ূদ দুবাৰ তেওঁৰ ওচৰৰ পৰা ওলাই গ’ল।
\v 12 পাছে যিহোৱাই চৌলক ত্যাগ কৰি দায়ূদৰ লগত থকাত, চৌলে দায়ূদেলৈ ভয় কৰিলে।
\v 13 এই হেতুকে চৌলে নিজৰ ওচৰৰ পৰা তেওঁক দূৰ কৰি নিজৰ এজন সহস্ৰপতি পাতিলে; তাতে তেওঁ লোকবিলাকৰ আগত অহা-যোৱা কৰিলে।
\v 14 আৰু দায়ূদে নিজৰ আটাই কাৰ্য্যত বুদ্ধিৰে চলিলে, আৰু যিহোৱা তেওঁৰ লগত আছিল।
\v 15 তাতে তেওঁক অতি বুদ্ধিৰে কাৰ্য্য কৰা দেখি তেওঁৰ কাৰণে চৌল ত্ৰাসযুক্ত হ’ল।
\v 16 কিন্তু গোটেই ইস্ৰায়েলে আৰু যিহূদাই দায়ূদক ভাল পালে; কিয়নো তেওঁ তেওঁবিলাকৰ আগত অহা-যোৱা কৰিলে।
\p
\v 17 পাছে চৌলে দায়ূদক ক’লে, চোৱা, মেৰব নামেৰে মোৰ বৰ জীক মই তোমাৰে সৈতে বিয়া দিম; তুমি মাথোন মোৰ পক্ষে সাহিয়াল হৈ যিহোৱাৰ নিমিত্তে যুদ্ধ কৰা। কিয়নো চৌলে মনতে কৈছিল, মোৰ হাত ইয়াৰ অহিতে নহওক, কিন্তু পলেষ্টীয়াবিলাকৰ হাত ইয়াৰ বিৰুদ্ধে হওক।
\v 18 তাতে দায়ূদে চৌলক ক’লে, মই কোন, আৰু মোৰ জ্ঞাতি-কুটুম্ব কোন, ইস্ৰায়েলৰ মাজত মোৰ পিতৃৰ গোষ্ঠীয়েই বা কি, যে, মই মহাৰাজৰ জোঁৱাই হ’ম?
\v 19 কিন্তু চৌলৰ জীয়েক মেৰবক বিয়া কৰিব লগা সময়ত তাইক মহোলাতীয়া অদ্ৰীয়েলেৰে সৈতে বিয়া দিয়া হ’ল।
\v 20 পাছে চৌলৰ জীয়েক মীখলে দায়ূদক প্ৰেম কৰিলে; তেতিয়া, লোকবিলাকে সেই কথা চৌলক জনোৱাত, তেওঁ তাত সন্তোষ পালে।
\v 21 আৰু চৌলে মনতে কৈছিল, তাই তালৈ যেন ফান্দস্বৰূপ হয়, আৰু পলেষ্টীয়াবিলাকৰ হাতো যেন তাৰ বিৰুদ্ধে হয়, এই নিমিত্তে মই তাক মোৰ জীক দিম। এই হেতুকে চৌলে দায়ূদক ক’লে, তুমি আজি দ্বিতীয়বাৰ মোৰ জোঁৱাই হোৱা।
\p
\v 22 আৰু চৌলে তেওঁৰ দাসবিলাকক আজ্ঞা দি ক’লে, তোমালোকে গোপনে দায়ূদক এই কথা কোৱা, চোৱা, ৰজা তোমাত সন্তোষ্ট আছে, আৰু তেওঁৰ আটাই দাসে তোমাক ভাল পায়; এই হেতুকে তুমি ৰজাৰ জোঁৱাই হোৱা।
\v 23 তাতে, চৌলৰ দাসবিলাকে দায়ূদৰ আগত সেইবোৰ কথা ক’লত, দায়ূদে ক’লে, ৰজাৰ জোঁৱাই হোৱা লঘু বিষয় বুলি তোমালোকে ভাবিছা নে? মই দৰিদ্ৰ মানুহ, মোৰ অলপ মান্য।
\v 24 পাছে চৌলৰ দাসবিলাক তেওঁক ক’লে, দায়ূদে এই এই দৰে কথা ক’লে।
\v 25 তেতিয়া চৌলে ক’লে, তোমালোকে দায়ূদক এইদৰে কোৱাগৈ, যে, ৰজাই একো গা-ধন নোখোজে, ৰজাৰ শত্ৰুবোৰৰ প্ৰতিকাৰ সাধিবৰ নিমিত্তে পলেষ্টীয়াবিলাকৰ এশ লিঙ্গাগ্ৰ-চৰ্ম্ম মাথোন খুজিছে; ইয়াতে পলেষ্টীয়াবিলাকৰ হাতৰ দ্বাৰাই দায়ূদক বধ কৰিবলৈ চৌলৰ ভাব আছিল।
\v 26 পাছে তেওঁৰ দাসবিলাকে দায়ূদক সেই কথা ক’লত, দায়ূদে ৰজাৰ জোঁৱাই হ’বলৈ সন্তোষ পালে। তাৰ পাছত নিৰূপিত কাল পূৰ নৌ হওঁতেই
\v 27 দায়ূদে আপোনাৰ লোকবিলাকেৰে সৈতে উঠি গৈ পলেষ্টীয়াবিলাকৰ দুশ জনক বধ কৰি, ৰজাৰ জোঁৱাই হ’বৰ নিমিত্তে তেওঁ পূৰ সংখ্যাৰ দৰে সিহঁতৰ লিঙ্গাগ্ৰ-চৰ্ম্ম আনি ৰজাক দিলে; তাতে চৌলে তেওঁৰ লগত নিজ জীয়েক মীখলক বিয়া দিলে।
\v 28 পাছে যিহোৱা যে লগত আছে, আৰু চৌলৰ জীয়েক মীখলে যে তেওঁক প্ৰেম কৰিলে, ইয়াকে চৌলে স্পষ্টকৈ বুজিলে।
\v 29 তাতে, দায়ূদৰ কাৰণে আগতকৈ চৌলৰ আৰু ভয় হোৱাত, তেওঁ জীৱনৰ সকলো কালত দায়ূদৰ শত্ৰু হৈ থাকিল।
\p
\v 30 পাছে পলেষ্টীয়াবিলাকৰ অধ্যক্ষবিলাকে ওলাবলৈ ধৰিলে; কিন্তু যিমানবাৰ ওলাই আছে, সিমানবাৰ চৌলৰ দাসবিলাকৰ মাজত সকলোতকৈ দায়ূদে বুদ্ধিৰে চ’লে; তাতে তেওঁৰ নাম অতিশয় মান্য হ’ল।
\c 19
\s দায়ূদৰ লগত চৌলৰ অলপদিনীয়া মিলন। দায়ূদ পলাই যোৱা।
\p
\v 1 পাছে চৌলে তেওঁৰ পুত্ৰ যোনাথনৰ আৰু তেওঁৰ সকলো দাসবিলাকৰ আগত দায়ূদক বধ কৰিবৰ কথা ক’লে।
\v 2 কিন্তু চৌলৰ পুত্ৰ যোনাথনে দায়ূদক অতিশয় প্ৰেম কৰিলে; আৰু যোনাথনে দায়ূদক ক’লে, মোৰ পিতৃ চৌলে তোমাক বধ কৰিবলৈ চেষ্টা কৰিছে; এই হেতুকে মই বিনয় কৰোঁ, তুমি ৰাতিপুৱা সাৱধান হ’বা, আৰু কোনো গুপুত ঠাইত আশ্ৰয় লৈ লুকাই থাকিবাগৈ।
\v 3 আৰু তুমি যি পথাৰত থাকিবা সেই ঠাইলৈকে মই ওলাই যাম, আৰু মোৰ পিতৃৰ কাষত থিয় হৈ তোমাৰ বিষয়ে পিতৃৰ লগত কথা-বতৰা হোৱাৰ পাছত তেওঁ কি কয়, তাক বুলি মই তোমাক ক’ম।
\v 4 তাৰ পাছত যোনাথনে তাৰ পিতৃ চৌলৰ আগত দায়ূদৰ পক্ষে ভাল কথা ক’লে; তেওঁ ক’লে, মহাৰাজে তেওঁৰ দাস দায়ূদৰ বিৰুদ্ধে পাপ নকৰক; কিয়নো তেওঁ আপোনাৰ অহিতে পাপ কৰা নাই, কিন্তু তেওঁৰ সকলো কৰ্ম্ম আপোনাৰ পক্ষে অতি মঙ্গলজনক।
\v 5 কিয়নো তেওঁ নিজ প্ৰাণ আঁচলৰ আগত বান্ধি লৈ পলেষ্টীয়াটোক বধ কৰিলে; তাতে যিহোৱাই গোটেই ইস্ৰায়েলৰ পক্ষে মহানিস্তাৰ সাধন কৰিলে; তাকে দেখি আপুনি আনন্দ কৰিছিল; এই হেতুকে এতিয়া অকাৰণে দায়ূদক বধ কৰি নিৰ্দ্দোষীৰ ৰক্তপাত কৰি কিয় পাপ কৰিব খুজিছে?
\v 6 তাতে চৌলে যোনাথনৰ কথা শুনি শপত খাই ক’লে, যিহোৱাৰ জীৱনৰ শপত, তাক বধ কৰা নহ’ব।
\v 7 পাছে যোনাথনে দায়ূদক মাতি আনি সেই সকলো কথা তেওঁক জনালে। আৰু যোনাথনে দায়ূদক চৌলৰ ওচৰলৈ আনিলে; তাতে তেওঁ আগৰ দৰে তেওঁৰ সাক্ষাতে থাকিল।
\p
\v 8 তাৰ পাছত পুনৰায় ৰণ ওলালত, দায়ূদে বাহিৰ হৈ গৈ পলেষ্টীয়াবিলাকেৰে সৈতে যুদ্ধ কৰি সিহঁতৰ মাজত মহাসংহাৰ কৰিলে; তাতে তেওঁৰ সন্মুখৰ পৰা সিহঁত পলাই গ’ল।
\v 9 পাছে যি সময়ত চৌলে বৰছা হাতত লৈ আপোনাৰ ঘৰত বহি আছিল, আৰু দায়ূদে হাতেৰে বাদ্য বজাই আছিল, সেই সময়ত যিহোৱাৰ পৰা অহা এটা দুষ্ট আত্মা তেওঁত স্থিতি হ’লত,
\v 10 চৌলে বৰছাৰে দায়ূদক গড়েৰে সৈতে শালিবলৈ চেষ্টা কৰিলে; কিন্তু তেওঁ চৌলৰ সন্মুখৰ পৰা হুঁহকি যোৱাত, তেওঁৰ বৰছা গড়ত সোমাল; আৰু দায়ূদ পলাই গৈ সেই ৰাতি সাৰিল।
\v 11 দায়ূদক ৰখি থাকিবলৈ, আৰু ৰাতিপুৱা তেওঁক বধ কৰিবলৈ চৌলে দায়ূদৰ ঘৰৰ গুৰিলৈ দূত পঠালে; কিন্তু দায়ূদৰ ভাৰ্য্যা মীখলে তেওঁক বাতৰি দি ক’লে, তুমি যদি এই ৰাতিয়েই নিজ প্ৰাণ ৰক্ষা নকৰা, তেন্তে কাইলৈ মৰা পৰিবা।
\v 12 পাছে মীখলে এখন খিড়িকী দুৱাৰেদি দায়ূদক নমাই দিলে; তাতে তেওঁ পলাই গৈ ৰক্ষা পালে।
\v 13 আৰু মীখলে গৃহ-দেৱতাৰ মুৰ্ত্তিটো লৈ শয্যাত শয়ন কৰালে, আৰু তাৰ মূৰত ছাগলীৰ নোমৰ গাঁৰু এটা দি তাক কাপোৰখনেৰে ঢাকি ৰাখিলে।
\v 14 পাছে চৌলে দায়ূদক ধৰিবলৈ দূতবিলাকক পঠালত, মীখলে ক’লে, তেওঁ নৰিয়া পৰিছে।
\v 15 তাতে চৌলে দায়ূদক চাবলৈ দূতবিলাকক পঠাই ক’লে, মই বধ কৰিবৰ নিমিত্তে তাক খাটে সৈতে মোৰ ওচৰলৈ আনাগৈ।
\v 16 পাছে দূতবিলাকে ভিতৰলৈ গৈ শয্যাত সেই গৃহ-দেৱতাৰ মুৰ্ত্তি আৰু তাৰ মূৰত ছাগলীৰ নোমৰ গাঁৰু দেখিলে।
\v 17 তেতিয়া চৌলে মীখলক ক’লে, তই মোক কিয় এইদৰে প্ৰবঞ্চনা কৰিলি? মোৰ শত্ৰুক কিয় পলাই সাৰিবলৈ দিলি? তাতে মীখলে চৌলক উত্তৰ দিলে, তেওঁ মোক কৈছিল, মোক যাবলৈ দে, মই কিয় তোক বধ কৰিম?
\p
\v 18 ইয়াৰ ভিতৰতে দায়ূদে পলাই ৰক্ষা পাই ৰামালৈ চমূৱেল ওচৰলৈ গৈ, আপোনালৈ চৌলে কৰা সকলো ব্যৱহাৰৰ কথা তেওঁক জনালে। তাৰ পাছত তেওঁ আৰু চমূৱেল দুয়ো গৈ নায়োতত নিবাস কৰিলে।
\v 19 পাছে চোৱা, দায়ূদ ৰামাত থকা নায়োতত আছে, এই বুলি কোনোবাই চৌলক ক’লত,
\v 20 চৌলে দায়ূদক ধৰিবলৈ দূতবিলাকক পঠালে; তাতে দূতবিলাকে যেতিয়া ভাববাণী প্ৰচাৰ কৰা ভাববাদীদলক আৰু তেওঁবিলাকৰ অধ্যক্ষস্বৰূপে থিয় হোৱা চমূৱেলক দেখিলে, তেতিয়া ঈশ্বৰৰ আত্মা চৌলৰ দূতবিলাকত স্থিতি হ’লত, তেওঁবিলাকেও ভাববাণী প্ৰচাৰ কৰিবলৈ ধৰিলে।
\v 21 পাছে তাৰ বাতৰি চৌলক দিলত, তেওঁ আনদূতবিলাকক পঠালে, কিন্তু তেওঁবিলাকেও ভাববাণী প্ৰচাৰ কৰিবলৈ ধৰিলে। পাছে চৌলে তৃতীয়বাৰ দূত পঠালত, তেওঁবিলাকেও ভাববাণী প্ৰচাৰ কৰিবলৈ ধৰিলে।
\v 22 তাতে তেওঁ নিজে ৰামালৈ গৈ চেখুত থকা ডাঙৰ নাদটোৰ কাষ পাই, চমূৱেল আৰু দায়ূদ ক’ত আছে? এই বুলি সুধিলে। তাতে লোকবিলাকে ক’লে, চাওক, তেওঁবিলাক ৰামাত থকা নায়োতত আছে ।
\v 23 পাছে চৌল ৰামাত থকা নায়োতলৈ গ’ল, আৰু ঈশ্বৰৰ আত্মা তেওঁতো স্থিতি হ’লত, ৰামাত থকা নায়োত নোপোৱালৈকে গৈ গৈ তেৱোঁ ভাববাণী প্ৰচাৰ কৰিলে।
\v 24 আৰু নিজৰ কাপোৰ সোলোকাই চমূৱেলৰ আগত ভাববাণী প্ৰচাৰ কৰিলে, আৰু সেই গোটেই ৰাতি গোটেই দিন উদং গাৰে পৰি থাকিল। এই কাৰণে লোকবিলাকে কয়, “চৌলো জানো ভাববাদীবিলাকৰ মাজৰ এজন?”
\c 20
\s দায়ূদেৰে সৈতে চৌলক পুনৰায় মিলাবলৈ যোনাথনে চেষ্টা কৰা।
\p
\v 1 ইয়াৰ ভিতৰতে দায়ূদে ৰামাত থকা নায়োতৰ পৰা পলাই যোনাথনৰ ওচৰলৈ আহি ক’লে, মই নো কি কৰিলোঁ? তোমাৰ পিতৃৰ গুৰিত মোৰ অপৰাধ কি, মোৰ পাপ কি, যে, তেওঁ মোৰ প্ৰাণ লবলৈ চেষ্টা কৰিছে?
\v 2 তাতে তেওঁ ক’লে, সেয়ে নহওক, তুমি নমৰিবা; চোৱা, মোৰ পিতৃ মোৰ আগত প্ৰকাশ নকৰাকৈ বৰ কি সৰু একো কাৰ্য্যই নকৰে; তেন্তে মোৰ পিতৃয়ে এই কথা কেলেই মোৰ পৰা গোপনে ৰাখিব? সেয়ে হ’ব নোৱাৰে।
\v 3 তেতিয়া দায়ূদে শপত খাই ক’লে, মই তোমাৰ দৃষ্টিত যে অনুগ্ৰহপ্ৰাপ্ত হৈছোঁ, তাক তোমাৰ পিতৃয়ে ভালকৈ জানি আছে; এই কাৰণে কয়, যোনাথনে এই কথা নাজানক, জানিলে সি অসন্তোষ পাব। কিন্তু যিহোৱাৰ জীৱনৰ আৰু তোমাৰ জীৱনৰ শপত, মোৰ আৰু মৃত্যুৰ মাজত নিশ্চয়ে এখোজহে অন্তৰ আছে।
\v 4 তেতিয়া যোনাথনে দায়ূদক ক’লে, তোমাৰ মনত যিহকে বাঞ্ছা কৰা, মই তোমাৰ নিমিত্তে তাকেই কৰিম।
\v 5 তেতিয়া দায়ূদে যোনাথনক ক’লে, চোৱা, কাইলৈ ন জোন ওলাব; তাতেই ময়েই ৰজাৰ লগত ভোজনত বহিব লাগিব; কিন্তু তুমি মোক যাবলৈ দিয়া, মই তৃতীয় দিনৰ গধূলি পৰলৈকে পথাৰত লুকাই থাকোঁগৈ।
\v 6 তাতে, তোমাৰ পিতৃয়ে যদি মই নথকালৈ মন কৰে, তেন্তে তুমি ক’বা, দায়ূদে নিজ নগৰ বৈৎলেহমলৈ বেগাই যাবৰ নিমিত্তে মোৰ আগত বৰ আগ্ৰহেৰে অনুমতি খুজিলে; কিয়নো সেই ঠাইত গোটেই গোষ্ঠীৰ নিমিত্তে এটা বছৰেকীয়া যজ্ঞ হৈছে।
\v 7 তাতে তেওঁ যদি কয়, বাৰু, তেন্তে তোমাৰ এই দাসৰ মঙ্গল হ’ব; নতুবা যদি তেওঁৰ ক্ৰোধ হয়, তেন্তে তেওঁৰ দ্বাৰাই অমঙ্গল স্থিৰ কৰা হৈছে, ইয়াকে বুজিবা।
\v 8 এই হেতুকে তুমি তোমাৰ দাসলৈ অনুগ্ৰহ কৰিবা; কিয়নো তুমি তোমাৰ এই দাসক তোমাৰে সৈতে যিহোৱাৰ এক নিয়মেৰে বন্ধ কৰিলা। তথাপি যদি মোৰ কোনো অপৰাধ থাকে, তেন্তে তুমি নিজে মোক বধ কৰা; তোমাৰ পিতৃৰ ওচৰলৈ মোক নিয়াৰ প্ৰয়োজন কি?
\v 9 তাতে যোনোথনে ক’লে, এনে ভয় তোমাৰ পৰা দুৰ হওক; কিয়নো মোৰ পিতৃয়ে তোমালৈ অমঙ্গল ঘটাবলৈ স্থিৰ কৰা কথা যদি মই কেনেবাকৈ জানিব পাৰো, তেন্তে মই জানো তোমাক কৈ নিদিম?
\v 10 তেতিয়া দায়ুদে যোনাথনক ক’লে, তোমাৰ পিতৃয়ে তোমাক কটু উত্তৰ দিলে, তাক কোনে মোক ক’ব?
\v 11 পাছে যোনাথনে দায়ুদক ক’লে, আহাঁ, আমি পথাৰলৈ ওলাই যাওঁহঁক; তাতে দুয়ো পথাৰলৈ ওলাই গ’ল।
\p
\v 12 পাছে যোনাথনে দায়ুদক ক’ল, মই ইস্ৰায়েলৰ ঈশ্বৰ যিহোৱাক সাক্ষী কৰি কৈছোঁ, যে, কাইলৈ বা পৰ্শুইলৈ অনুমান এই সময়ত মোৰ পিতৃৰ মন চাম; তাতে, তোমালৈ অনুগ্ৰহ থকাৰ প্ৰমাণ পালে, মই তেতিয়াই তোমালৈ মানুহ পঠাই তাক তোমাৰ কাণত নেপেলাম নে?
\v 13 যদি তোমাৰ অমঙ্গল কৰিবলৈ মোৰ পিতৃ মন থাকে, আৰু মই তাক তোমাৰ কাণত নেপেলাওঁ, তেন্তে যিহোৱাই যোনাথনক অমুক আৰু তাতকৈ অধিক দণ্ড দিয়ক; তেনেকুৱা হ’লে, তোমাক বিদায় দিম; তাতে তুমি কুশলে যাবা; আৰু যিহোৱা মোৰ পিতৃৰ লগত থকাৰ দৰে তোমাৰ লগত থাকক।
\v 14 মই নমৰিবৰ নিমিত্তে, তুমি যে কেৱল মই জীয়াই থকা কালত যিহোৱাৰ অনুগ্ৰহ মোলৈ দেখুৱাবা, সেয়ে নহয়;
\v 15 কিন্তু মোৰ বংশলৈকো দয়া কৰিবলৈ কেতিয়াও ত্ৰুতি নকৰিবা; এনেকি, যেতিয়া যিহোৱাই দায়ুদৰ শত্ৰুবোৰৰ প্ৰতিজনক পৃথিবীৰ পৰা উচ্ছন্ন কৰিব, তেতিয়াও নকৰিবা।
\v 16 এইদৰে, যিহোৱাই দায়ুদৰ শত্ৰুবোৰৰ হাতৰ পৰা প্ৰতিশোধ লওক বুলি কৈ যোনাথনে দায়ুদৰ বংশৰে সৈতে এটি নিয়ম বান্ধিলে।
\p
\v 17 পাছে যোনাথনে দায়ুদলৈ হোৱা নিজ প্ৰেমৰ কাৰণে পুনৰায় তেওঁক শপত কৰালে; কিয়নো তেওঁ নিজ প্ৰাণৰ দৰে তেওঁক প্ৰেম কৰিছিল।
\v 18 পাছে যোনাথনে দায়ুদলৈ ক’লে, কাইলৈ ন-জোন ওলাব; তাতে তোমাৰ আসন শূণ্য থাকিলে, তুমি নথকাৰ প্ৰকাশ পাব।
\v 19 তুমি পৰ্শুইলৈ অতি বেগাই নামি আহি, পুৰ্ব্ব কাৰ্য্যৰ দিনা যি ঠাইত লুকাই আছিলা, সেই ঠাই পাই, এজল নামেৰে শিলটোৰ গুৰিতে থাকিবা।
\v 20 মই নিচান কৰি মৰাৰ ছলেৰে তাৰ কাষলৈ তিনিটা কাঁড় মাৰিম।
\v 21 পাছে চোৱা, মই ল’ৰাটোক পঠাই ক’ম, তই গৈ সেই কাঁড়বোৰ বুটলি আনগৈ। তাতে দেখ, তাৰ এইফালে কাঁড়কেইডাল আছে, তাক তুলি আন, এনে কথা যদি মই ল’ৰাটোক কওঁ, তেন্তে তুমি আহিবা; কিয়নো যিহোৱাৰ জীৱনৰ শপত তোমাৰ মঙ্গলহে, কোনো ভয় নাই।
\v 22 কিন্তু দেখ, তোৰ সিফালে কাঁড় আছে, এনে কথা যদি মই সেই ল’ৰাটোক কওঁ, তেন্তে তুমি নিজ বাটেদি গুচি যাবা; কিয়নো যিহোৱাই তোমাক বিদায় কৰিছে।
\v 23 আৰু চোৱা, তোমাৰ আৰু মোৰ মাজত হোৱা এই কথোপকথনৰ বিষয়ে যিহোৱা সৰ্ব্বদায় তোমাৰে আৰু মোৰে মাজত সাক্ষী আছে।
\p
\v 24 পাছে পথাৰত লুকাই থাকিল; আৰু ন-জোন ওলালত ৰজা ভোজনত বহিল।
\v 25 আৰু ৰজাই আন কালৰ নিচিনাকৈ আপোনাৰ আসনত অৰ্থাৎ দেৱালৰ ওচৰত থকা আসনত বহিল; পাছে যোনাথন উঠি ঠিয় হ’ল, আৰু অবনেৰ চৌলৰ কাষত বহিল, কিন্তু দায়ুদৰ ঠাই শূণ্য হৈ থাকিল।
\v 26 তথাপি সেই দিনা চৌলে একোকে নক’লে; কিয়নো তেওঁ মনতে ভাবিলে, তাৰ কিবা ঘটিছে, সি শুচি নহয়, অৱশ্যে অশুচি হৈ আছে।
\v 27 ন-জোনৰ পাছদিনা অৰ্থাৎ মাহৰ দ্বিতীয় দিনাও দায়ুদৰ ঠাই শুন্য থকাত চৌলে আপোনাৰ পুত্ৰ যোনাথনক সুধিলে, যিচয়ৰ পুতেক কালি আৰু আজিও ভোজলৈ কিয় অহা নাই?
\v 28 তাতে যোনাথনে উত্তৰ দি চৌলক ক’লে, দায়ুদে বৈৎলেহেমলৈ যাবৰ নিমিত্তে বৰ আগ্ৰহেৰে মোৰ পৰা অনুমতি খুজিলে,
\v 29 আৰু কৈছিল, মই মিনতি কৰিছোঁ, মোক যাবলৈ দিয়া; কিয়নো নগৰত আমাৰ গোষ্ঠীৰ এক যজ্ঞ হ’ব, আৰু মোৰ ককায়ে মোক তাত উপস্থিত হ’বলৈ আজ্ঞা কৰিছে; এই হেতুকে মই যদি তোমাৰ দৃষ্টিত অনুগ্ৰহপ্ৰাপ্ত হৈছোঁ, তেন্তে বিনয় কৰোঁ, মোক যাবলৈ দিয়া; মই মোৰ ভাইবিলাকক বেগাই চাই আহোঁগৈ। এই কাৰণে তেওঁ মহাৰাজৰ মেজলৈ অহা নাই।
\p
\v 30 তেতিয়া যোনাথনলৈ চৌলৰ ক্ৰোধ জ্বলি উঠিলত, তেওঁ যোনাথনক ক’লে, হেৰ’ বিপথগামীনী আৰু বিদ্ৰোহীনী তিৰোতাৰ পুতেক, তই তোৰ লাজ, আৰু তোৰ মাৰক বিবস্ত্ৰ কৰাৰ লাজ প্ৰকাশ কৰিবলৈ যে যিচয়ৰ পুতেকক মনোনীত কৰিলি, তাক জানো মই নাজানো?
\v 31 কিন্তু যিচয়ৰ পুতেক যেতিয়ালৈকে পৃথিবীত জীয়াই থাকিব, তেতিয়ালৈকে তই থিৰে থাকিব নোৱাৰিবি, আৰু তোৰ ৰজাও থিৰে নাথাকিব; এই হেতুকে এতিয়া মানুহ পঠাই তাক মোৰ আগলৈ আন; কিয়নো সি মৰিবই লাগিব;
\v 32 তাতে যোনাথনে উত্তৰ দি আপোনাৰ বাপেক চৌলক ক’লে, তেওঁ কিয় মৰিব?
\v 33 তেওঁনো কি কৰিলে? কিন্তু চৌলে তেওঁক মাৰিবলৈ তেওঁৰ ফাললৈ বৰছা টোঁৱালে। তাতে বাপেক চৌলে দায়ুদক বধ কৰিবলৈ স্থিৰ কৰিছে, ইয়াকে যোনাথনে বুজিলে।
\v 34 তেতিয়া যোনাথনে অতিশয় ক্ৰুদ্ধ হৈ মেজৰ পৰা উঠি গ’ল, মাহৰ সেই দ্বিতীয় দিনা একো ভোজন নকৰিলে; কিয়নো দায়ুদৰ কাৰণে তেওঁ মনত বেজাৰ পালে, কাৰণ তেওঁৰ বাপেকে তেওঁক অপমান কৰিছিল।
\p
\v 35 পাছে ৰাতি পুৱালত, যোনাথনে এটি সৰু ল’ৰাক লগত লৈ বাহিৰলৈ ওলাই, পথাৰলৈ দায়ুদেৰে সৈতে নিৰূপণ কৰা ঠাইলৈ গ’ল।
\v 36 আৰু তেওঁ নিজৰ ল’ৰাটিক ক’লে, মই যি যি কাঁড় মাৰিম তই ল’ৰি গৈ তাক বুটলি আনিবি, তাতে ল’ৰাটিয়ে ল’ৰ মাৰোঁতে, তেওঁ তাৰ সিফালে পৰাকৈ কাঁড় মাৰিলে।
\v 37 আৰু ল’ৰাটি গৈ যোনাথনে মৰা কাঁড়ৰ ওচৰ পালত, যোনাথনে ল’ৰাটিক মাতি ক’লে, তোৰ সিফালে জনো কাঁড় নাই?
\v 38 পাছে যোনাথনে আকৌ ল’ৰাটিক মাতি ক’লে, বেগাই ল’ৰি আহ, পলম নকৰিবি; তাতে যোনাথনৰ সেই ল’ৰাটিয়ে কাঁড়বোৰ বুটলি লৈ তেওঁৰ গৰাকীৰ ওচৰলৈ আহিল।
\v 39 কিন্তু সেই ল’ৰাটিয়ে একোকে নাজানিলে; সেই বিষয় কেৱল যোনাথন আৰু দায়ুদৰ জনা আছিল।
\v 40 পাছে যোনাথনে নিজ ধনু-কাঁড় আদি আপোনাৰ সেই ল’ৰাটিক দি ক’লে, এইবোৰ নগৰলৈ লৈ যা।
\v 41 ল’ৰাটি যোৱা মাত্ৰে দক্ষিণফালে থকা কোনো ঠাইৰ পৰা দায়ুদে ওলাই আহি তললৈ মুখ কৰি পৰি তিনিবাৰ প্ৰণিপাত কৰিলে, আৰু তেওঁবিলাকে ইজনে সিজনে চুমা খোৱা-খুই কৰি পৰি ক্ৰন্দন কৰিলে; দায়ুদে অধিককৈ ক্ৰন্দন কৰিলে।
\v 42 পাছে যোনাথনে দায়ুদক ক’লে, তুমি কুশলে যোৱা; কিয়নো আমি দুয়ো যিহোৱাৰ নামেৰে এই শপত খালো, যে, যিহোৱা মোৰে তোমাৰে মাজত, আৰু মোৰ বংশৰে ও তোমাৰ বংশৰে মাজত সদাকাল থাকিব। পাছে তেওঁ উঠি গুচি গ’ল, আৰু যোনাথন নগৰত সোমাল।
\c 21
\s নোব আৰু গাতলৈ পলাই যোৱা।
\p
\v 1 পাছে দায়ূদ নোবলৈ অহীমেলক পুৰোহিতৰ ওচৰলৈ আহিল; তাতে অহীমেলক কঁপি কঁপি দায়ূদৰ লগত সাক্ষাৎ কৰি, তেওঁক ক’লে, তুমি অকলে কিয়? তোমাৰ লগত কোনো নাই দেখোন?
\v 2 তাতে দায়ূদে অহীমেলক পুৰোহিতক ক’লে, মই তোমাক যি কাৰ্য্যৰ নিমিত্তে পঠাইছোঁ, আৰু যি আদেশ কৰিছোঁ, তাৰ একো কথা কোনেও নাজানক; আৰু মোৰ লগৰ ডেকা কেইজনক মই আমুক তামুক ঠাইলৈ যাবলৈ দিলোঁ।
\v 3 এতিয়া তোমাৰ ইয়াত কি আছে? পাঁচোটা পিঠাই হওক, বা আন কি হওক, তাক মোৰ হাতত দিয়া।
\v 4 তাতে পুৰোহিতে দায়ূদক উত্তৰ দিলে, মোৰ ইয়াত সাধাৰণ পিঠা নাই, অকল পবিত্ৰ পিঠা আছে; যদি সেই ডেকাবোৰ কেৱল তিৰোতাৰ পৰা বেলেগ হৈ আছে, তেন্তে তাকে দিব পাৰোঁ।
\v 5 তেতিয়া দায়ূদে পুৰোহিতক উত্তৰ দিলে, সঁচাকৈ প্ৰায় এই তিনি দিন আমাৰ পৰা তিৰোতা মানুহ বেলেগ আছে; যেতিয়া মই ওলাই আহিলোঁ, তেতিয়া যাত্ৰা সাধাৰণ হলেও, ডেকাবোৰৰ পাত্ৰ পবিত্ৰ আছিল; এতেকে আজি তেওঁবিলাকৰ পাত্ৰবিলাক আৰু কিমান বা পবিত্ৰ!
\v 6 তাতে পুৰোহিতে তেওঁক পবিত্ৰ পিঠা দিলে; কিয়নো আগৰ পিঠা তুলি নিবৰ দিনা, তপত পিঠা ৰাখিবৰ নিমিত্তে যি দৰ্শন-পিঠা যিহোৱাৰ আগৰ পৰা গুচুৱা হৈছিল, সেই দৰ্শন-পিঠাৰ বাহিৰে সেই ঠাইত আন পিঠা নাছিল।
\p
\v 7 সেই দিনা চৌলৰ দাসবিলাকৰ মাজৰ ইদোমীয়া দোৱেগ নামেৰে এজন লোক যিহোৱাৰ সাক্ষাতে, কোনো গতিকে যাব নোৱাৰা হৈ আছিল; সি চৌলৰ প্ৰধান পশুপালক।
\v 8 পাছে দায়ূদে অহীমেলকক ক’লে, তোমাৰ এই ঠাইত বৰছা বা তৰোৱাল একো নাই নে? কিয়নো, মই ৰজাৰ কাৰ্য্য বেগাই কৰিব লগা হোৱাত, মই নিজ তৰোৱাল বা অস্ত্ৰ লগত আনিবলৈ নহ’ল।
\v 9 তাতে পুৰোহিতে ক’লে, এলা উপত্যকাত তুমি যাক বধ কৰিছিলা সেই পলেষ্টীয়া গলিয়াথৰ তৰোৱাল আছে; চোৱা,, সেয়ে এফোদৰ পাছফালে কাপোৰেৰে মেৰোৱা আছে। তাকে যদি নিব খোজা, তেন্তে নিয়া; কিয়নো তাৰ বাহিৰে আন তৰোৱাল ইয়াত নাই। তাতে দায়ূদে ক’লে, তাৰ সমান আৰু নাই; তাকে মোক দিয়া।
\p
\v 10 তাৰ পাছত দায়ূদ উঠি চৌলৰ ভয়ত পলাই সেই দিনাই গাতৰ গজা আখীচৰ ওচৰলৈ গ’ল।
\v 11 তাতে আখীচৰ দাসবিলাকে তেওঁক ক’লে, এই মানুহ জানো দেশৰ ৰজা দায়ূদ নহয়? “চৌলে বধিলে হাজাৰ হাজাৰ লোকক, দায়ূদে বধিলে অযুত অযুত লোকক,” এই বুলি লোকে উত্তৰ-প্ৰত্যুত্তৰ কৰি, নাচি নাচি ইয়াৰ বিষয়ে জানো গান কৰা নাই ?
\v 12 তেতিয়া দায়ূদে সেই কথা মনত ৰাখি গাতৰ ৰজা আখীচলৈ অতিশয় ভয় কৰিলে।
\v 13 পাছে তেওঁ বুদ্ধিৰে সিহঁতৰ আগত বিপৰীত ভাব দেখুৱালে; তেওঁ সিহঁতৰ ওচৰত থাকোঁতে, দুৱাৰত আঁকি আৰু নিজ ডাঢ়িৰ ওপৰত লালটি বোৱাই বলীয়া যেন দেখুৱালে।
\v 14 তাতে আখীচে তেওঁৰ দাসবিলাকক ক’লে, চোৱা, ই যে বলীয়া, তাক তোমালোকে দেখিবলৈ পাইছা; তেন্তে ইয়াক মোৰ ওচৰলৈ কিয় আনিলা ?
\v 15 মোৰ জানো বলীয়া মানুহৰ অভাৱ আছে, যে, মোৰ ওচৰত উন্মত্তৰ ৱ্যবহাৰ কৰিবলৈ তোমালোকে ইয়াক আনিলা এই মানুহ মোৰ গৃহত সোমাব নে?
\c 22
\s দায়ূদে মোৱাব আৰু যিহূদাত বাস কৰা। পুৰোহিতবিলাকক বধ কৰা।
\p
\v 1 পাছে দায়ূদে তাৰ পৰা গুচি গৈ অদুল্লম নামেৰে এটা গুহাত আশ্ৰয় ললে; তাতে তেওঁৰ ককায়েকবিলাক আদি কৰি সকলো পিতৃ-বংশই তাক শুনি, সেই ঠাইলে তেওঁৰ ওচৰলৈ নামি গ’ল।
\v 2 আৰু দুখ পোৱা, ধৰুৱা আৰু বেজাৰ পোৱা আটাই লোক তেওঁৰ ওচৰত গোট খালে; তাতে তেওঁ সিহঁতৰ অধিপতি হ’ল; এই দৰে প্ৰায় চাৰি শ লোক তেওঁৰ সঙ্গী হ’ল।
\p
\v 3 পাছে দায়ূদে তাৰ পৰা মোৱাবৰ মিস্পিলৈ গৈ মোৱাবৰ ৰজাক ক’লে, মই বিনয় কৰোঁ, ঈশ্বৰে মোলৈ কি কৰিব, তাক জ্ঞাত নহওঁমানে, মোৰ পিতৃ-মাতৃয়ে ওলাই আপোনালোকৰ মাজত প্ৰবাস কৰিবলৈ তেওঁবিলাকক অনুমতি দিয়ক।
\v 4 পাছে তেওঁ তেওঁবিলাকক মোৱাবৰ ৰজাৰ আগলৈ নিলে, তাতে যেতিয়ালৈকে দায়ূদ সেই দুৰ্গম ঠাইত থাকিল, তেতিয়ালৈকে তেওঁবিলাকে ৰজাৰ লগত প্ৰবাস কৰিলে।
\v 5 পাছে গাদ ভাববাদীয়ে দায়ূদক ক’লে, তুমি এই দুৰ্গম ঠাইত আৰু নাথাকিবা, ইয়াৰ পৰা প্ৰস্থান কৰি যিহূদা দেশলৈ যোৱা; তাতে দায়ূদে প্ৰস্থান কৰি হেৰৎ কাঠনিত ওলালগৈ ।
\p
\v 6 পাছে দায়ূদৰ আৰু তেওঁৰ লগৰ লোকবিলাকৰ উদ্দেশ পোৱা গ’ল, ইয়াক চৌলে শুনিবলৈ পালে। সেই সময়ত চৌলে হাতত বৰছা লৈ গিবিয়াৰ এখন ওখ ঠাইত ঝাঁও গছৰ তলত বহি আছিল, আৰু তেওঁৰ চাৰিওফালে তেওঁৰ দাসবিলাক থিয় হৈ আছিল।
\v 7 তাতে চৌলে চাৰিওফালে থিয় হৈ থকা তেওঁৰ দাসবিলাকক ক’লে, হেৰ বিন্যামীনীয়াহঁত, তহঁতে মন দি শুন, যিচয়ৰ পুতেকে তহঁতৰ প্ৰতিজনকে শস্যক্ষেত্ৰ আৰু দ্ৰাক্ষাবাৰী দিব নে কি, আৰু তহঁতৰ সকলোকে সহস্ৰপতি ও শতপতি পাতিব নে কি?
\v 8 কিয়নো তহঁত সকলোৱে মোৰ বিৰুদ্ধে চক্ৰান্ত কৰিছহঁক, আৰু মোৰ পোৱে যিচয়ৰ পুতেকেৰে সৈতে নিয়ম বন্ধা কথাও কোনেও মোক কোৱা নাই; আৰু আজি-কালিৰ দৰে খাপ দি লুকাই থাকিবলৈ মোৰ অহিতে মোৰ দাসক মোৰ পোৱে উচটোৱা কথা মোৰ নিমিত্তে বেজাৰ কৰি তহঁতৰ মাজৰ কোনেও মোক কোৱা নাই।
\v 9 পাছে চৌলৰ দাসবিলাকৰ ওচৰত থিয় হৈ থকা সেই ইদোমীয়া দোৱেগ উত্তৰ দিলে, মই য়িচয়ৰ পুতেকক নোবলৈ অহীটুবৰ পুতেক অহীমেলকৰ ওচৰলৈ যোৱা দেখিছিলোঁ;
\v 10 অহীমেলকে তাৰ কাৰণে যিহোৱাৰ আগত সুধিছিলে, আৰু তাক খোৱা সমল দিলে, আৰু পলেষ্টীয়া গলিয়াথৰ তৰোৱালো তাক দিলে।
\p
\v 11 তাতে ৰজাই মানুহ পঠাই অহীটুবৰ পুত্ৰ অহীমেলক পুৰোহিতক আৰু তেওঁৰ পিতৃবংশক, অৰ্থাৎ নোবত থকা পুৰোহিতবিলাকক মতাই আনিলে। পাছে তেওঁবিলাক সকলোৱেই ৰজাৰ আগলৈ আহিলত,
\v 12 চৌলে ক’লে, হেৰ অহীটুবৰ পুতেক, শুন; তেওঁ উত্তৰ দিলে, হে মোৰ প্ৰভু, মই আছোঁ।
\v 13 চৌলে তেওঁক ক’লে, যিচয়ৰ পুতেকে মোৰ অহিতে উঠি আজিকালিৰ দৰে খাপ দি থাকিবৰ নিমিত্তে, তই তাক খোৱা বস্তু আৰু তৰোৱাল দি, আৰু তাৰ নিমিত্তে ঈশ্বৰৰ আগত সুধি, তই আৰু যিচয়ৰ পুতেকে মোৰ বিৰুদ্ধে কিয় চক্ৰান্ত কৰিলি?
\v 14 তাতে অহীমেলকে ৰজাক উত্তৰ দিলে, আপোনাৰ সকলো দাসবিলাকৰ মাজত দায়ূদৰ নিচিনা বিশ্বাসী কোন? তেওঁতো মহাৰাজৰ জোঁৱাই, আৰু আপোনাৰ গোপন মন্ত্ৰণা জানিবৰ গৰাকী আৰু আপোনাৰ গৃহৰ এজন মান্যৱান লোক।
\v 15 এই প্ৰথমবাৰহে জানো মই তেওঁৰ নিমিত্তে ঈশ্বৰৰ আগত সুধিলোঁ? সেয়ে মোৰ পৰা দূৰ হওক; মহাৰাজ, আপোনাৰ এই দাসক আৰু মোৰ সকলো পিতৃ-বংশক দোষ নিদিব; কিয়নো আপোনাৰ দাসে এই বিষয়ৰ অলপ কি অধিক একোকে বুজ পোৱা নাছিল।
\v 16 কিন্তু ৰজাই ক’লে, হেৰ অহীমেলক, তই আৰু তোৰ সকলো পিতৃ-বংশ মৰিব লাগিব।
\v 17 পাছে ৰজাই তেওঁৰ চাৰিওফালে থকা ৰখীয়া-সেনাবিলাকক ক’লে, তহঁতে ঘূৰি যিহোৱাৰ এই পুৰোহিতবিলাকক বধ কৰ; কিয়নো ইহঁতো দায়ূদৰ সহায়কাৰী, আৰু সি পলোৱাৰ কথা ইহঁতে জানিও মোৰ আগত নক’লে. কিন্তু যিহোৱাৰ পুৰোহিতবিলাকক আক্ৰমণ কৰিবৰ অৰ্থে হাত মেলিবলৈ ৰজাৰ দাসবিলাক সন্মত নহ’ল।
\v 18 পাছে ৰজাই দোৱেগক ক’লে, তই ঘূৰি পুৰোহিতবিলাকক আক্ৰমণ কৰ; তাতে ইদোমীয়া দোৱেগে ঘূৰি পুৰোহিতবিলাকক আক্ৰমণ কৰি সেই দিনতে শণ সূতাৰ এফোদ বস্ত্ৰ পিন্ধা পঁচাশী জনক বধ কৰিলে।
\v 19 তেওঁ তৰোৱালৰ ধাৰেৰে পুৰোহিতবিলাকৰ নোৰ নগৰ আঘাত কৰি, মতা, তিৰোতা, ল’ৰা, আৰু পিয়াহ খোৱা কেঁচুৱা, আৰু গৰু, গাধ, মেৰ আদি সকলোকে তৰোৱালৰ ধাৰেৰে সংহাৰ কৰিলে।
\p
\v 20 সেই সময়ত অহীটুবৰ পুত্ৰ অহীমেলকৰ এজন পুতেক মাথোন ৰক্ষা পৰিল; তাৰ নাম অবিয়াথৰ; সি দায়ূদৰ ওচৰলৈ পলাই গ’ল।
\v 21 চৌলে যিহোৱাৰ পুৰোহিতবিলাকক বধ কৰা কথা সেই অবিয়াথৰে দায়ূদক ক’লে,
\v 22 তাতে দায়ূদে অবিয়াথৰক ক’লে, ইদোমীয়া দোৱেগ সেই ঠাইত থকাতে মই সেই দিনা বুজিছিলোঁ, যে, সি অৱশ্যে চৌলক সম্বাদ দিব; ময়েই তোমাৰ পিতৃ-বংশৰ সকলো প্ৰাণীৰ বধৰ কাৰণ হ’লোঁ।
\v 23 তুমি মোৰ লগত থাকা, ভয় নকৰিবা; কিয়নো যি জনে মোৰ প্ৰাণনাশৰ চেষ্টা কৰিছে, সেই জনে তোমাৰো প্ৰাণনাশৰ চেষ্টা কৰিছে। কাৰণ মোৰ লগত তুমি নিৰ্ভয়ে থাকিবা।
\c 23
\s দায়ূদে কয়ীলাক ৰক্ষা কৰা। তেওঁ জীফ আৰু মায়োন অৰণ্যত থকা। তেওঁ চৌলক দয়া কৰা।
\p
\v 1 তাৰ পাছত পলেষ্টীয়াবিলাকে কয়ীলাৰ অহিতে যুদ্ধ কৰি মৰণা মৰা খলাবোৰৰ শস্য লুট কৰিছে বুলি লোকবিলাকে দায়ূদক সম্বাদ দিলে।
\v 2 এই হেতুকে দায়ূদে যিহোৱাৰ গুৰিত সুধিলে, মই সেই পলেষ্টীয়াবিলাকক আঘাত কৰিবলৈ যাম নে? তাতে যিহোৱাই ক’লে, যোৱা; সেই পলেষ্টীয়াবিলাকক আঘাত কৰি কয়ীলাক নিস্তাৰ কৰা।
\v 3 কিন্তু দায়ূদৰ লোকবিলাকে তেওঁক ক’লে, চোৱা, আমি এই যিহূদা দেশত থকাই ভয়ৰ কথা হৈছে; পাছে আকৌ যদি পলেষ্টীয়াবিলাকৰ অহিতে কয়ীলালৈ যাওঁ, তেন্তে ইয়াতকৈও সেয়ে কেনে ভয়ৰ কথা হ’ব।
\v 4 তেতিয়া দায়ূদে পুনৰায় যিহোৱাৰ গুৰিত সোধাত, যিহোৱাই উত্তৰ দিলে, তুমি উঠি কয়ীলালৈ নামি যোৱা; কিয়নো মই পলেষ্টীয়াবিলাকক তোমাৰ হাতত সমৰ্পণ কৰিম।
\v 5 তাতে দায়ূদ আৰু তেওঁৰ লোকবিলাকে কয়ীলালৈ গৈ পলেষ্টীয়াবিলাকৰ লগত যুদ্ধ কৰি সিহঁতৰ পশুবোৰ লৈ গ’ল, আৰু সিহঁতৰ মাজত মহা-সংহাৰ কৰিলে। এইদৰে দায়ূদে কয়ীলা নিবাসীবিলাকক নিস্তাৰ কৰিলে।
\v 6 অহীমেলকৰ পুত্ৰ অবিয়াথৰ যেতিয়া কয়ীলালৈ পলাই দায়ূদৰ ওচৰলৈ আহিছিল, তেতিয়া সি হাতত এখন এফোদ লৈ আহিছিল।
\p
\v 7 পাছে চৌলে, দায়ূদ কয়ীলা পোৱা বাতৰি পাই ক’লে, তেন্তে যিহোৱাই তাক মোৰ হাতত সমৰ্পণ কৰিছে; কিয়নো দুৱাৰ আৰু ডাং থকা নগৰত সোমোৱাতে সি বন্ধ হ’ল।
\v 8 পাছে দায়ূদ আৰু তেওঁৰ লোকবিলাকে অৱৰোধ কৰিবৰ নিমিত্তে, চৌলে যুদ্ধৰ অৰ্থে কয়ীলালৈ নামি যাবলৈ সকলো লোকক মাতিলে।
\v 9 তাতে চৌলে মোৰ বিৰুদ্ধে হিংসাৰ আলচ কৰিছে, ইয়াকে দায়ূদে বুজি, অবিয়াথৰ পুৰোহিতক ক’লে, এই ঠাইলৈ এফোদ আনা।
\v 10 পাছে দায়ূদে ক’লে, হে ইস্ৰায়েলৰ ঈশ্বৰ যিহোৱা, চৌলে কয়ীলালৈ আহি মোৰ কাৰণে এই নগৰখন উচ্ছন্ন কৰিবলৈ চেষ্টা কৰিছে, তোমাৰ দাস মই ইয়াক নিশ্চয়ে শুনিলোঁ।
\v 11 এতেকে কয়ীলাৰ গৃহস্থবিলাকে তেওঁৰ হাতত মোক সমৰ্পণ কৰি দিব নে? তোমাৰ দাসে শুনাৰ দৰে চৌল সচাঁকৈ নামি আহিব নে? হে ইস্ৰায়েলৰ ঈশ্বৰ যিহোৱা, বিনয় কৰোঁ, তোমাৰ দাসক তাক জনোৱা। যিহোৱাই ক’লে, তেওঁ আহিব।
\v 12 তাতে দায়ূদে সুধিলে, কয়ীলাৰ গৃহস্থবিলাকে মোক আৰু মোৰ লোকবিলাকক জানো চৌলৰ হাতত শোধাই দিব? যিহোৱাই ক’লে, শোধাই দিব।
\v 13 তেতিয়া দায়ূদ আৰু তেওঁৰ লগৰ প্ৰায় ছশ লোক উঠি কয়ীলাৰ পৰা বাহিৰ ওলাই, যেয়ে য’লৈকে পালে, ত’লৈকে গ’ল। পাছে দায়ূদ কয়ীলাৰ পৰা সাৰি গ’ল, ইয়াকে কোনোবাই আহি চৌলৰ আগত ক’লত, চৌল তালৈ যাবলৈ নহ’ল।
\v 14 তাৰ পাছত দায়ূদে অৰণ্যত থকা নানা দুৰ্গম ঠাইত, বিশেষকৈ পৰ্ব্বতীয়া অঞ্চলৰ জীফ অৰণ্যত বসতি কৰিলে; তাতে চৌলে সদায় তেওঁক বিচাৰিলে, কিন্তু ঈশ্বৰে তেওঁৰ হাতত তেওঁক সমৰ্পণ নকৰিলে।
\p
\v 15 দায়ূদ জীফ অৰণ্যৰ কাঠনিৰ মাজত থকা কালত, তেওঁ দেখিলে, যে, চৌলে তেওঁৰ প্ৰাণনাশৰ চেষ্টাৰে ওলাই আহিছে।
\v 16 পাছে চৌলৰ পুত্ৰ যোনাথনে উঠি কাঠনিলৈ দায়ূদৰ ওচৰলৈ গৈ ঈশ্বৰত তেওঁৰ হাত সবল কৰিলে।
\v 17 আৰু তেওঁ দায়ূদক ক’লে, ভয় নকৰিবা। কিয়নো মোৰ পিতৃ চৌলৰ হাতে তোমাক ধৰিবলৈ নাপাব; তুমি ইস্ৰায়েলৰ ৰজা হ’বা, আৰু মই তোমাৰ দ্বিতীয় হ’ম; ইয়াক মোৰ পিতৃ চৌলেও জানিছে।
\v 18 পাছে তেওঁবিলাক দুয়ো জনে যিহোৱাৰ সাক্ষাতে এটি নিয়ম বান্ধিলে; তাৰ পাছত দায়ূদ কাঠনিত থাকিল, কিন্তু যোনাথন ঘৰলৈ গ’ল।
\p
\v 19 এনে সময়ত জীফীয়া লোকবিলাকে গিবিয়ালৈ চৌলৰ ওচৰলৈ গৈ ক’লে, দায়ূদ আমাৰ ওচৰত যিচীনোনৰ দক্ষিণফালে থকা হখীলা পৰ্ব্বতৰ কাঠনিৰ নানা দুৰ্গম ঠাইত জানো লুকাই থকা নাই ?
\v 20 এই হেতুকে, হে মহাৰাজ, নামি আহিবৰ আপোনাৰ সকলো মনৰ বাঞ্ছা অনুসাৰে নামি আহক; মহাৰাজৰ হাতত তাক ধৰি দিয়াৰ ভাৰ আমাৰ গাত।
\v 21 তাতে চৌলে ক’লে, তোমালোক যিহোৱাৰ আশীৰ্ব্বাদ প্ৰাপ্ত হোৱা; কিয়নো তোমালোকে মোলৈ অনুগ্ৰহ কৰিলা।
\v 22 মই বিনয় কৰিছোঁ, তোমালোকে গৈ আৰু সঠিককৈ বিচাৰ কৰা; তাৰ ভৰি থোৱা ঠাই ক’ত, আৰু সেই ঠাইত তাক কোনে দেখিলে, তাক চাই তাৰ বুজ লোৱা কিয়নো মানুহে মোক কয়, সি বৰ টেঙৰালিকৈ ফুৰে।
\v 23 এতেকে আটাই গুপন ঠাইৰ মাজৰ কোন ঠাইত সি নিজকে লুকুৱাইছে, তাকে চাই তাৰ বুজ লোৱা; পাছে মোৰ আগলৈ সঠিক বাতৰি লৈ আহিবা, তাতে মই তোমালোকৰ লগত যাম; সি যদি দেশত থাকে, তেন্তে মই যিহূদাৰ আটাই গোষ্ঠীবিলাকৰ মাজত তাক বিচাৰি তাক উলিয়াম।
\p
\v 24 তাতে সিহঁত উঠি চৌলৰ আগেয়ে জীফলৈ গ’ল; কিন্তু দায়ূদ আৰু তেওঁৰ লোকবিলাক যিচীমোনৰ দক্ষিণে অৰাবাত থকা মায়োন অৰণ্যত আছিল।
\v 25 চৌল আৰু তেওঁৰ লোকবিলাকে তেওঁক বিচাৰিবলৈ গ’লত, লোকে দায়ূদক তাৰ সম্বাদ দিলে; তাতে তেওঁ শিলাময় পৰ্ব্বতেদি নামি আহি মায়োন অৰণ্যত থকিল। চৌলে সেই কথা শুনি, মায়োন অৰণ্যলৈ দায়ূদৰ পাছে পাছে খেদি গ’ল।
\v 26 পাছে চৌল পৰ্ব্বতৰ একাষে গ’ল, দায়ূদ আৰু তেওঁৰ লোকবিলাক পৰ্ব্বতৰ সিকাষে গ’ল; আৰু দায়ূদে চৌলৰ ভয়ত তাৰ পৰা আন ঠাইলৈ যাবলৈ লৰালৰি কৰোঁতে, আৰু তেওঁক ও তেওঁৰ লোকবিলাকক ধৰিবলৈ চৌলে নিজৰ লোকবিলাকেৰে তেওঁক বেৰি ধৰোঁতে,
\v 27 এজন দূতে চৌলৰ ওচৰলৈ আহি ক’লে, আপুনি বেগাই আহক; কিয়নো পলেষ্টীয়াবিলাকে দেশ আক্ৰমণ কৰিছে।
\v 28 তেতিয়া চৌলে দায়ূদৰ পাছত খেদি যোৱাৰ পৰা ঘূৰি পলেষ্টীয়াবিলাকৰ বিৰুদ্ধে যাত্ৰা কৰিলে; এই কাৰণে সেই ঠাইৰ নাম চেলা-হম্মহলকোথ (পলাই সৰা শিলাময় পৰ্ব্বত)হ’ল।
\v 29 পাছে দায়ূদে তাৰ পৰা ওলাই গৈ অয়িন-গদীৰ নানা দুৰ্গম ঠাইত বসতি কৰিলে।
\c 24
\p
\v 1 তাৰ পাছত, চৌল পলেষ্টীয়াবিলাকৰ পাছত যোৱাৰ পৰা উভটিলত, কোনো লোকে তেওঁক এই সম্বাদ দিলে, চোৱা, দায়ূদ অয়িন-গদীৰ অৰণ্যত আছে।
\v 2 তাতে চৌলে গোটেই ইস্ৰায়েলৰ পৰা তিনি হাজাৰ মনোনীত লোক লৈ, বনৰীয়া ছাগৰ পৰ্ব্বতবোৰৰ ওপৰত দায়ূদ আৰু তেওঁৰ লোকবিলাকক বিচাৰিবলৈ গ’ল।
\v 3 আৰু তেওঁ বাটৰ মাজত মেৰ ৰখা ঠাইবোৰ পালে; সেই ঠাইত এটা গুহা থকাতে চৌলে ভৰি ঢাকিবৰ নিমিত্তে তাৰ ভিতৰত সোমাল; কিন্তু দায়ূদ আৰু তেওঁৰ লোকবিলাক সেই গুহাৰ অন্তৰ ভাগত বহি আছিল।
\v 4 পাছে দায়ূদৰ লোকবিলাকে তেওঁৰ ক’লে, চোৱা যি দিনৰ বিষয়ে যিহোৱাই তোমাক কৈছিল, যে, চোৱা, মই তোমাৰ শত্ৰুক তোমাৰ হাতত সমৰ্পণ কৰি দিম, তাতে তোমাৰ যি ইচ্ছা, তাকে তালৈ কৰিবা, আজিয়েই সেই দিন। তেতিয়া দায়ূদে গৈ গোপনে চৌলৰ জামাৰ তল ভাগৰ এডোখৰ কাটি ল’লে।
\v 5 কিন্তু চৌলৰ জামাৰ তল ভাগৰ এডোখৰ কাটি লোৱাতে, দায়ূদৰ মনত নিজক দুষিলে।
\v 6 তাতে তেওঁ তেওঁৰ লোকবিলাকক ক’লে, যিহোৱাৰ অভিষিক্ত মোৰ প্ৰভুলৈ এনে কাম কৰিবলৈ, তেওঁৰ বিৰুদ্ধে হাত দাঙিবলৈ যিহোৱাই মোক নিষেদ কৰক; কিয়নো তেওঁ যিহোৱাৰ অভিষিক্ত লোক।
\v 7 এইৰূপ কথাৰ দ্বাৰাই দায়ূদে তেওঁৰ লোকবিলাকক দমাই চৌলৰ অহিতে উঠি আক্ৰমণ কৰিব নিদিলে। পাছে চৌল গুহাৰ পৰা ওলাই তেওঁৰ বাটেদি গুচি গ’ল।
\v 8 তাৰ পাছত দায়ূদেও উঠি গুহাৰ পৰা বাহিৰ ওলাই, হে মোৰ প্ৰভু মহাৰাজ, এই বুলি চৌলক ৰিঙিয়াই মাতিলে; তাতে চৌলে পাছলৈ ঘূৰি চালত, দায়ূদে মাটিলৈ তল মূৰ কৰি প্ৰণিপাত কৰিলে।
\v 9 আৰু দায়ূদে চৌলক ক’লে, চাওক, দায়ূদে আপোনাৰ অপকাৰলৈ চেষ্টা কৰিছে বুলি লোকে কোৱা কথা আপুনি কিয় শুনে?
\v 10 চাওক, আপুনি আজি নিজ চকুৰে দেখিছে, যে, আজি এই গুহাৰ ভিতৰত যিহোৱাই আপোনাক মোৰ হাতত সমৰ্পণ কৰিছিল; আৰু কোনো কোনোৱে আপোনাক বধ কৰিবলৈ মোক ক’লে, কিন্তু আপোনালৈ কৃপাদৃষ্টি কৰি, মই এৰি দি ক’লোঁ, মই নিজ প্ৰভুৰ অহিতে হাত নাদাঙোঁ; কিয়নো তেওঁ যিহোৱাৰ অভিষিক্ত লোক।
\v 11 আৰু হে মোৰ পিতৃ, চাওক, এইয়া মোৰ হাতত আপোনাৰ জামাৰ তল ভাগৰ এডোখৰ; কিয়নো মই আপোনাৰ জামাৰ তল ভাগৰ এডোখৰ কাটি ল’লোঁ, তথাপি আপোনাক বধ নকৰিলোঁ; ইয়াতে আপুনি বিবেচনা কৰি, দেখিব, যে, মই হিংসাত কি অধৰ্ম্মত হাত দিয়া নাই, মই আপোনাৰ বিৰুদ্ধে কোনো পাপ কৰা নাই; তথাপি আপুনি মোৰ প্ৰাণ ল’বৰ নিমিত্তে বিচাৰি ফুৰিছে।
\v 12 মোৰ আপোনাৰে মাজত যিহোৱাই বিচাৰ কৰিব, আৰু যিহোৱাই মোৰ নিমিত্তে আপোনাৰ ওপৰত প্ৰতিকাৰ সাধিব; কিন্তু মোৰ হাত আপোনাৰ অহিতে নহ’ব।
\v 13 প্ৰাচীনবিলাকে কথাতে কয়, দুষ্টহঁতৰ পৰাই দুষ্টতা জন্মে; কিন্তু মোৰ হাত আপোনাৰ অহিতে নহ’ব।
\v 14 ইস্ৰায়েলৰ ৰজা বাহিৰ ওলাই কাৰ পাছত নো আহিছে? আপুনি নো কাৰ পাছত খেদি আহিছে? মৰা কুকুৰৰ পাছত, এটা কুকুৰ চিটিকাৰ পাছত।
\v 15 এই হেতুকে যিহোৱা বিচাৰকৰ্ত্তা হৈ মোৰ আৰু আপোনাৰ মাজত বিচাৰ কৰক; তেওঁ দৃষ্টিপাত কৰি মোৰ বিবাদ নিস্পত্তি কৰক, আৰু আপোনাৰ হাতৰ পৰা মোক ৰক্ষা কৰক।
\p
\v 16 পাছে দায়ূদে চৌলক এই সকলো কথা কৈ এটালত, চৌলে সুধিলে, হে মোৰ বোপা দায়ূদ, এয়ে জানো তোমাৰ মাত? এই বুলি চৌলে বৰ মাতেৰে ক্ৰন্দন কৰিলে।
\v 17 পাছে তেওঁ দায়ূদক ক’লে, মোতকৈ তুমি ধাৰ্ম্মিক; কিয়নো তুমি মোৰ মঙ্গল কৰিলা, কিন্তু মই তোমাক অমঙ্গল কৰিলোঁ।
\v 18 যিহোৱাই মোক তোমাৰ হাতত সমৰ্পণ কৰিলতো, তুমি মোক বধ কৰা নাই; ইয়াতে তুমি যে মোলৈ মঙ্গল ব্যৱহাৰ কৰিছা তাক আজি তুমি মোক দেখুৱালা।
\v 19 কিয়নো, মানুহে নিজ শত্ৰুক পালে তাক মঙ্গলৰ বাটে যাবলৈ জানো এৰি দিয়ে? এই কাৰণে আজি তুমি মোলৈ যি কৰিলা, তাৰ সলনি যিহোৱাই তোমাৰ মঙ্গল কৰক।
\v 20 আৰু চোৱা, তুমি যে অৱশ্যে ৰজা হ’বা, আৰু ইস্ৰায়েলৰ ৰাজ্য তোমাৰ হাতত থিৰে থাকিব, তাক মই জানিছেোঁ।
\v 21 এতেকে তুমি মোৰ পাছত মোৰ বংশ উচ্ছন্ন নকৰিবলৈ, আৰু মোৰ পিতৃ বংশৰ পৰা মোৰ নামো লুপ্ত নকৰিবলৈ যিহোৱাৰ নামেৰে মোৰ আগত শপত খোৱা।
\v 22 তাতে দায়ূদে চৌলৰ আগত শপত খালে। পাছে চৌল নিজৰ ঘৰলৈ গ’ল, কিন্তু দায়ূদ আৰু তেওঁৰ লোকবিলাক দুৰ্গম ঠাইলৈ উঠিল।
\c 25
\s চামূৱেলৰ মৃত্যু। নাবল আৰু অবীগলৰ কথা।
\p
\v 1 পাছে চামূৱেলৰ মৃত্যু হ’ল; তাতে গোটেই ইস্ৰায়েলে গোট খাই তেওঁৰ নিমিত্তে বিলাপ কৰিলে, আৰু ৰামাত থকা তেওঁৰ ঘৰতে তেওঁক মৈদাম দিলে। পাছে দায়ূদ উঠি পাৰণ অৰণ্যলৈ নামি গ’ল।
\p
\v 2 সেই কালত মায়োনৰ এজন মানুহ আছিল, তেওঁৰ সম্পত্তি কৰ্মিলত আছিল; আৰু তেওঁ বৰ ডাঙৰ মানুহ, তেওঁৰ তিনি হাজাৰ মেৰ আৰু এক হাজাৰ ছাগলী আছিল; সেই মানুহে কাৰ্মিলত নিজৰ মেৰবোৰ নোম কাটি আছিল।
\v 3 সেই মানুহটোৰ নাম নাবল, আৰু তাৰ ভাৰ্য্যাৰ নাম অবীগল; সেই তিৰোতা সুবুদ্ধি আৰু শুৱনী, কিন্তু মানুহটো কঠিন-মনা আৰু দুষ্ট; তেওঁ কালেবৰ বংশৰ আছিল।
\v 4 পাছে নাবলে নিজৰ মেৰবোৰৰ নোম কটাইছে, দায়ূদে ইয়াকে অৰণ্যৰ মাজত শুনি,
\v 5 দহ জন ডেকাক পঠাই সিহঁতক ক’লে, তোমালোকে কৰ্মিললৈ উঠি নাবলৰ ওচৰলৈ গৈ, মোৰ নাম কৈ তেওঁক মঙ্গলবাদ কৰিবা,
\v 6 আৰু কুশলে থকা সেই মানুহক এই কথা ক’বা, আপোনাৰ মঙ্গল, আপোনাৰ ঘৰৰ মঙ্গল, আৰু আপোনাৰ সকলোৰে মঙ্গল হওক।
\v 7 মই শুনিলোঁ, আপোনাৰ এই ঠাইত নোম কটা হৈছে; এতিয়া নিবেদন এই, আপোনাৰ মেৰৰখীয়াবিলাক আমাৰ লগত থাকোঁতে, আমি তেওঁবিলাকৰ অপকাৰ কৰা নাছিলোঁ; আৰু তেওঁবিলাক যেতিয়ালৈকে কৰ্মিলত আছিল, তেতিয়ালৈকে তেওঁবিলাকৰ একো হেৰুৱা নাছিল।
\v 8 আপোনাৰ ডেকাবিলাকক সোধক, তেওঁবিলাকে আপোনাক ক’ব; এই হেতুকে এই ডেকাবিলাক আপোনাৰ দৃষ্টিত অনুগ্ৰহপ্ৰাপ্ত হওক, কিয়নো আমি শুভ দিনতে আহিছোঁ; আমি বিনয় কৰিছোঁ, আপোনাৰ দাসবিলাকক, আৰু আপোনাৰ পুত্ৰ দায়ূদক আপোনাৰ শক্তি অনুসাৰে কিছু দান কৰক।
\p
\v 9 পাছে দায়ূদৰ ডেকাবিলাকে গৈ, দায়ূদৰ নাম কৰি নাবলক সেই আটাই কথা কৈ মনে মনে থকিল।
\v 10 পাছে নাবলে উত্তৰ দি দায়ূদৰ দাসবিলাকক ক’লে, দায়ূদ কোন? আৰু যিচয়ৰ পুতেক বা কোন ? আজি-কালি নিজ গৰাকীৰ পৰা ভাগি অহা বন্দী অনেক আছে;
\v 11 তেন্তে মই মোৰ পিঠা আৰু পানী আৰু মোৰ মেৰৰ নোম-কটীয়াবিলাকৰ নিমিত্তে মই মৰা পশুৰ মঙহ লৈ জানো, ক’ৰবাৰ অচিনাকি মানুহবোৰক দিম?
\v 12 তাতে দায়ূদৰ ডেকাবিলাকে মুখ ঘূৰাই নিজ বাটেদি গুচি আহিল, আৰু তেওঁৰ ওচৰলৈ উলটি আহি সেই সকলো কথা তেওঁক ক’লে।
\v 13 তেতিয়া দায়ূদে নিজ লোকবিলাকক ক’লে, প্ৰতিজনে তৰোৱাল বান্ধা; তাতে সিহঁত প্ৰতিজনে নিজ নিজ তৰোৱাল বান্ধিলে, আৰু দায়ূদেও নিজৰ তৰোৱাল বান্ধিলে; পাছে দায়ূদৰ লগত প্ৰায় চাৰি শ লোক গ’ল, আৰু সামগ্ৰী ৰাখিবৰ নিমিত্তে দুশ লোক থাকিল।
\p
\v 14 ইয়াৰ ভিতৰতে দাসবিলাকৰ এটাই নাবলৰ ভাৰ্য্যা অবীগলক ক’লে, চোৱা দায়ূদে আমাৰ প্ৰভুক মঙ্গলবাদ কৰিবলৈ অৰণ্যৰ পৰা দূতবিলাকক পঠাইছিল, তাতে আমাৰ প্ৰভুৱে কটু কথা কৈ তেওঁবিলাকক খেদি দিলে।
\v 15 কিন্তু সেই লোকবিলাক আমাৰ পক্ষে বৰ ভাল আছিল; যেতিয়া আমি পথাৰত আছিলোঁ, তেতিয়া যিমান দিন তেওঁবিলাকেৰে আছিলোঁ, সিমান দিনলৈকে আমাৰ অপকাৰ হোৱা নাছিল, আৰু একো হেৰোৱাও নাছিল।
\v 16 আমি যেতিয়ালৈকে তেওঁবিলাকৰ ওচৰত থাকি মেৰ ৰখিছিলোঁ, তেতিয়ালৈকে তেওঁবিলাক দিনে-ৰাতিয়ে আমাৰ চাৰিওফালে গড়স্বৰূপ হৈ আছিল।
\v 17 এতেকে, এতিয়া কি কৰা উচিত, তাক আপুনি বিবেচনা কৰি চাওক; কিয়নো আমাৰ প্ৰভুৰ আৰু তেওঁৰ আটাই বংশৰ বিৰুদ্ধে অমঙ্গল থিৰ কৰা হৈছে; কাৰণ তেওঁ এনে দুৰ্জন, যে, তেওঁক কোনো কথাকে ক’ব পৰা নাযায়।
\p
\v 18 তাতে অবীগলে লৰালৰিকৈ দুশ পিঠা, দুই মোট দ্ৰাক্ষাৰস, পাঁচোটা যুগুত কৰা মেৰ, পাঁচ চেয়া ভজা শস্য, এশ থোপা শুকান দ্ৰাক্ষাগুটি, আৰু দুশ লদা ডিমৰু গুটি লৈ গাধবোৰৰ ওপৰত ভৰা দিলে।
\v 19 আৰু তেওঁ নিজৰ দাসবিলাকক ক’লে, তহঁত আগ হৈ ব’ল, দেখ, মই তহঁতৰ পাছে পাছে গৈছোঁ; কিন্তু তেওঁ এই কথা নিজৰ গিৰিয়েক নাবলৰ আগত নক’লে।
\v 20 পাছে তেওঁ গাধত উঠি পৰ্ব্বতৰ মাজেদি মানুহে দেখা পাব নোৱাৰা বাটেদি নামি গৈছিল, এনেতে চোৱা, দায়ূদ আৰু তেওঁৰ লোকবিলাকক সন্মুখেদি নামি আহিল; তাতে তেওঁ তেওঁবিলাকক লগ পালে।
\v 21 আগেয়ে দায়ূদে কৈছিল, বোলে, অৰণ্যত থকা তাৰ বস্তুবোৰ মই বৃথাই এনেকৈ ৰক্ষা কৰিলোঁ, যে, তাৰ সকলো বস্তুৰ মাজৰ একোৱেই নেহেৰাল; সি উপকাৰৰ সলনি মোলৈ অপকাৰহে কৰিলে।
\v 22 মই যদি তাৰ পুৰুষবিলাকৰ মাজৰ এটি ল’ৰাকে বেলি ওলোৱালৈকে অৱশিষ্ট ৰাখোঁ, তেন্তে ঈশ্বৰে দায়ূদৰ শত্ৰুবোৰলৈ অমুক আৰু তাতকৈ অধিক দণ্ড দিয়ক।
\p
\v 23 পাছে অবীগলে দায়ূদক দেখামাত্ৰে গাধৰ পৰা বেগাই নামি দায়ূদৰ আগত মাটিলৈ মুখ কৰি পৰি প্ৰণিপাত কৰিলে।
\v 24 আৰু তেওঁৰ ভৰিত পৰি ক’লে, হে মোৰ প্ৰভু, মোৰ ওপৰত, মোৰ ওপৰতেই এই অপৰাধ পৰক; আৰু মই বিনয় কৰোঁ, আপোনাৰ বেটিক আপোনাৰ আগত কথা ক’বলৈ অনুমতি দিয়ক, আৰু আপোনাৰ বেটিৰ কথা শুনক।
\v 25 মই বিনয় কৰোঁ, মোৰ প্ৰভুৱে সেই দুৰ্জন মানুহ নাবলৰ কথা মনত নাৰাখিব; কিয়নো তাৰ নাম যেনে, সিও তেনে; তাৰ নাম নাবল (মূৰ্খ), আৰু মূৰ্খতা তাৰ অন্তৰত আছে। কিন্তু মোৰ প্ৰভুৱে পঠোৱা সেই ডেকাবিলাকক আপোনাৰ এই বেটীয়ে দেখা নাছিল।
\v 26 এই হেতুকে এতিয়া হে মোৰ প্ৰভু, মই যিহোৱাৰ জীৱনৰ আৰু আপোনাৰ জীৱনৰো শপত খাই কৈছোঁ, ৰক্তপাত কৰা দোষত দোষী হ’বলৈ, আৰু নিজ হাতেৰে আপোনাৰ প্ৰতিকাৰ সাধিবলৈ যিহোৱাই আপোনাক নিবাৰণ কৰিলে, এই দেখি এতিয়া আপোনাৰ শত্ৰুবোৰ, মোৰ প্ৰভুৰ অনিষ্টলৈ চেষ্টা কৰোঁতাবোৰ নাবলৰ নিচিনা হওক.
\v 27 এতিয়া আপোনাৰ বেটীয়ে আমাৰ প্ৰভুলৈ অনা এই উপহাৰ প্ৰভুৰ পাছত অহা ডেকাবিলাকক দিয়া হওক।
\v 28 মই বিনয় কৰোঁ, আপোনাৰ বেটীৰ অপৰাধ ক্ষমা কৰক; কিয়নো যিহোৱাই মোৰ প্ৰভুৰ নিমিত্তে চিৰস্থায়ী বংশ স্থাপন কৰিব, কাৰণ মোৰ প্ৰভুৱে যিহোৱাৰ নিমিত্তেই যুদ্ধ কৰিছে; আৰু আপোনাৰ জীৱনৰ সকলো কালত আপোনাৰ কোনো অমঙ্গল দেখা নাযাব।
\v 29 আৰু আপোনাৰ পাছে পাছে খেদি যাবলৈ আৰু আপোনাৰ প্ৰাণনাশৰ চেষ্টা কৰিবলৈ মানুহ উঠিলেও, আপোনাৰ ঈশ্বৰ যিহোৱাৰ গুৰিত মোৰ প্ৰভুৰ প্ৰাণ জীৱনস্বৰূপ বোকোচাত বন্ধা থাকিব; কিন্তু নিজৰ শত্ৰুবোৰৰ প্ৰাণ ফিঙ্গাৰ দলিৰ দৰে পেলাই দিব।
\v 30 যিহোৱাই মোৰ প্ৰভুৰ বিষয়ে যিবোৰ মঙ্গলৰ কথা কৈছে, সেইবোৰ । যেতিয়া তেওঁ সাম্ফল কৰি আপোনাক ইস্ৰায়েলৰ ওপৰত অধিপতি নিযুক্ত কৰিব,
\v 31 তেতিয়া অকাৰণে হোৱা ৰক্তপাতৰ আৰু আত্ম-প্ৰতিকাৰ-সাধনৰ বিঘিনি বা মনৰ শোক মোৰ প্ৰভুৰ নজন্মিল; আৰু যেতিয়া যিহোৱাই মোৰ প্ৰভুৰ মঙ্গল কৰিব, তেতিয়া আপোনাৰ এই বেটীক সোঁৱৰণ কৰিব।
\p
\v 32 পাছে দায়ূদে অবীগলক ক’লে, আজি মোৰ লগত সাক্ষাৎ কৰিবলৈ যি জনাই তোমাক পঠালে, ইস্ৰায়েলৰ ঈশ্বৰ সেই যিহোৱা ধন্য;
\v 33 আৰু তোমাৰ সুবিচাৰ ধন্য, আৰু ৰক্তপাতৰ দোষৰ ও আত্ম-প্ৰতিকাৰ-সাধনৰ পৰা মোক নিবাৰণ কৰা যি তুমি, তুমিও ধন্য।
\v 34 কিয়নো, তোমাক হিংসা কৰিবলৈ যি জনাই মোক বাধা কৰিলে, ইস্ৰায়েলৰ ঈশ্বৰ সেই যিহোৱাৰ জীৱনৰ শপত, তুমি মোক আগবঢ়াবলৈ শীঘ্ৰে নহা হ’লে, নিশ্চয়ে নাবলৰ সম্পৰ্কীয় পুৰুষবিলাকৰ মাজৰ এটি ল’ৰাও ৰাতি, পুৱালৈ অৱশিষ্ট নাথাকিলেহেঁতেন।
\v 35 তেতিয়া দায়ূদে নিজৰ নিমিত্তে তেওঁ অনা বস্তুবোৰ তেওঁৰ হাতৰ পৰা লৈ তেওঁক ক’লে, তুমি শান্তিৰে ঘৰলৈ যোৱা; চোৱা, মই তোমাৰ কথা শুনি তোমাক গ্ৰহণ কৰিলোঁ।
\p
\v 36 পাছে, তেতিয়া অবীগল নাবলৰ ওচৰলৈ আহিল, তেতিয়া চোৱা, সি ৰজাৰ ভোজনৰ দৰে তাৰ ঘৰত ভোজ পাতিছিল, আৰু সি অতিশয় মতোৱাল হোৱাত, তাৰ মন প্ৰফুল্লিত হৈ আছিল; এই হেতুকে অবীগলে ৰাতিপুৱাৰ আগেয়ে, সেই বিষয়ৰ অলপ বা অধিক একোকে তাৰ আগত নক’লে.
\v 37 পাছে ৰাতিপুৱা নাবলৰ দ্ৰাক্ষাৰসৰ ৰাগি গুচিলত, তাৰ ভাৰ্য্যা তাৰ আগত সেইবোৰ কথা কওঁতে অন্তৰত তাৰ হৃদয় ঠৰ হৈ গ’ল আৰু সি শিলৰ নিচিনা হ’ল;
\v 38 আৰু তাৰ দহ দিনমানৰ পাছত, যিহোৱাই নাবলক আঘাত কৰিলত, সি মৰিল।
\p
\v 39 পাছে নাবল মৰা কথা শুনি, দায়ূদে ক’লে, যিহোৱা ধন্য; মই নাবলৰ পৰা পোৱা অপমানৰ বিষয়ে মোৰ গোচৰ তেওঁ নিস্পতি কৰিলে, আৰু নিজ দাসক কুকাৰ্য্যৰ পৰা ৰক্ষা কৰিলে; আৰু নাবলৰ যি দুষ্কৰ্ম্ম, তাৰ প্ৰতিফল যিহোৱাই তাৰ মূৰত দিলে। পাছে দায়ূদে মানুহ পঠাই অবীগলক বিবাহ কৰিবৰ কথা তেওঁ জনালে।
\v 40 আৰু দায়ূদৰ দাসবিলাকে কৰ্মিললৈ অবীগলৰ ওচৰলৈ গৈ তেওঁক ক’লে, দায়ূদে আপোনাক বিবাহ কৰিবৰ অৰ্থে আপোনাক নিবলৈ আপোনাৰ ওচৰলৈ আমাক পঠালে।
\v 41 তাতে তেওঁ উঠি মাটিলৈ মুকৈ পৰি প্ৰণিপাত কৰি কৰি ক’লে, চাওক আপোনাক এই বেটি মোৰ প্ৰভুৰ দাসবিলাকৰ ভৰি ধুৱাবলৈ যুগুত আছে।
\v 42 পাছে অবীগলে বেগাই ওলাই গাধত উঠি, নিজৰ অনুচৰী পাঁচ জনী যুৱতীৰে সৈতে দায়ূদৰ দূতবিলাকৰ পাছত গ’ল, আৰু দায়ূদৰ ভাৰ্য্যা হ’ল।
\p
\v 43 আৰু দায়ূদে যিজ্ৰিয়েলীয়া অহীনোৱমকো বিয়া কৰিছিল; তাতে এই দুয়ো জনী তেওঁৰ ভাৰ্য্যা হ’ল।
\v 44 কিন্তু চৌলে আপোনাৰ জীয়েক দায়ূদৰ ভাৰ্য্যা মীখলক লৈ, গল্লীম-নিবাসী লয়িচৰ পুতেক পলটিক দিছিল।
\c 26
\s চৌলে পুনৰায় দায়ূদক বিচৰা। দায়ূদে তেওঁক দয়া কৰা।
\p
\v 1 পাছে জীফীয়াবিলাকে গিবিয়ালৈ চৌলৰ ওচৰলৈ গৈ ক’লে, দায়ূদ জানো যিচীমোনৰ সন্মুখত হখীলা পৰ্ব্বতত লুকাই থকা নাই ?
\v 2 তাতে জীফ অৰণ্যত দায়ুদক বিচাৰিবৰ নিমিত্তে চৌলে উঠি ইস্ৰায়েলৰ তিনি হাজাৰ মনোনীত লোক লগত লৈ জীফ অৰণ্যলৈ নামি গ’ল।
\v 3 পাছে চৌলে বাটৰ কাষত, যিচীমোনৰ সন্মুখে থকা হখীলা পৰ্ব্বতত ছাউনি পাতিলে; কিন্তু দায়ুদ অৰণ্যৰ মাজত থাকিল। পাছে চৌল মোৰ পাছত খেদি অৰণ্যলৈ আহিছে ইয়াৰ গম পোৱাতে,
\v 4 দায়ুদে চোৰাং-চোৱাবোৰক পঠাই চৌল যে নিশ্চয়ে আহিল, তাক জানিবলৈ পালে;
\v 5 পাছে দায়ূদে উঠি চৌলৰ ছাউনি পতা ঠাইৰ ওচৰলৈ গৈ, চৌলৰ আৰু তেওঁৰ সেনাপতি নেৰৰ পুত্ৰ অবনেৰৰ শোৱা ঠাই চালে; চৌল ৰথবোৰৰ মাজত শুই আছিল, আৰু লোকবিলাকে ছাউনি পাতি তেওঁৰ চাৰিওফালে থাকিছিল।
\p
\v 6 পাছে দায়ূদে মাত লগাই, হিত্তীয়া অহীমেলকক, আৰু চৰূয়াৰ পুত্ৰ যোৱাবৰ ভায়েক অবীচয়ক ক’লে, সেই ছাউনিলৈ চৌলৰ ওচৰলৈ মোৰ লগত কোন যাব? তাতে অবীচয়ে ক’লে, আপোনাৰ লগত মই যাম।
\v 7 পাছে ৰাতি দায়ূদ আৰু অবীচয়ে লোকবিলাকৰ ওচৰলৈ গৈ দেখিলে চৌল ৰথবোৰৰ মাজত শুই টোপনি গৈছে, আৰু তেওঁৰ মূৰ-শিতানৰ ওচৰত তেওঁৰ বৰছা মাটিত খোঁচ মাৰি থোৱা আছে, আৰু চাৰিওফালে অবনেৰ আৰু আটাই লোকবিলাকে শুই আছে।
\v 8 তেতিয়া অবীচয়ে দায়ূদক ক’লে, আজি ঈশ্বৰে আপোনাৰ শত্ৰুক আপোনাৰ হাতত সমৰ্পণ কৰিছে; এতেকে এতিয়া বৰছাপাতেৰে তাক একেবাৰে মাটিয়ে সৈতে শালিবলৈ মোক অনুমতি দিয়ক; মই তাক দুবেলি নামাৰোঁ।
\v 9 কিন্তু দায়ূদে অবীচয়ক ক’লে, তেওঁক বিনষ্ট নকৰিবা; কিয়নো যিহোৱাৰ অভিষিক্ত জনৰ অহিতে হাত দাঙি কোন নিৰপৰাধী হ’ব পাৰে?
\v 10 দায়ূদে আৰু ক’লে, যিহোৱাৰ জীৱনৰ শপত, তেওঁক যিহোৱাই আঘাত কৰিব, বা তেওঁৰ অন্তিম কাল আহিলে তেওঁ নিজে মৰিব, নাইবা তেওঁ ৰণলৈ নামি গৈ তাতেই বিনষ্ট হ’ব,
\v 11 মই যে যিহোৱাই অভিষিক্ত জনৰ বিৰুদ্ধে হাত দাঙিম, যিহোৱাই মোৰ পৰা ইয়াক দূৰ কৰক; কিন্তু মই বিনয় কৰোঁ, তুমি এতিয়া গৈ, তেওঁৰ মূৰ-শিতানৰ ওচৰত থকা বৰছাপাত আৰু জলপাত্ৰটো দাঙি লৈ আহাঁগৈ, পাছে আমি গুচি যাম।
\v 12 এই দৰে দায়ূদে চৌলৰ মূৰ-শিতানৰ ওচৰৰ পৰা সেই বৰছাপাত আৰু জলপাত্ৰটো লৈ গুচি আহিল, কিন্তু কোনেও তাক নেদেখিলে আৰু নাজানিলে, আৰু কোনেও সাৰো নাপালে; কিয়নো সকলোৱেই নিদ্ৰিত আছিল, কাৰণ যিহোৱাই তেওঁবিলাকক ঘোৰ নিদ্ৰাত পেলালে।
\p
\v 13 পাছে দায়ূদে সিফাললৈ লৈ পৰ্ব্বতৰ টিঙত দূৰৈত থিয় হ’ল; তেওঁবিলাকৰ মাজত বৰ বহল ঠাই আছিল।
\v 14 তেতিয়া দায়ূদে লোকবিলাকক আৰু নেৰৰ পুত্ৰ অবনেৰক মাতি ৰিঙিয়াই ক’লে, হে অবনেৰ, তুমি জানো উত্তৰ নিদিয়া? তাতে অবনেৰে উত্তৰ দি ক’লে, ৰজালৈ চিঞৰি কোৱা তুমি কোন ?
\v 15 পাছে দায়ুদে অবনেৰক কলে, তুমি জানো বীৰ নোহোৱা? ইস্ৰায়েলৰ মাজত তোমাৰ নিচিনা কোন আছে? তেন্তে তুমি নিজ প্ৰভু ৰজাক কিয় ক্ষমা নকৰিবা? কিয়নো চোৱা, তোমাৰ প্ৰভু ৰজাক বিনষ্ট কৰিবলৈ লোকবিলাকৰ মাজত কোনোবা এজন সোমাইছিল।
\v 16 তুমি ভাল কৰ্ম্ম কৰা নাই। যিহোৱাৰ জীৱনৰ শপত, তোমালোক প্ৰাণণ্ডৰ যোগ্য; কিয়নো তোমালোকে যিহোৱাৰ অভিষিক্ত তোমালোকৰ প্ৰভুক ৰক্ষা কৰা নাই। আৰু তুমি এতিয়া চোৱা, ৰজাৰ মূৰ-শিতানৰ ওচৰত থকা বৰছা আৰু জলপাত্ৰ ক’ত আছে?
\v 17 তেতিয়া চৌলে দায়ুদৰ মাত বুজি ক’লে, হে মোৰ বোপা দায়ুদ, এয়ে তোমাৰ মাত নে? তাতে দায়ুদে ক’লে, হয় প্ৰভু মহাৰাজ, মোৰ মাত।
\v 18 তেওঁ আৰু ক’লে, মোৰ প্ৰভুৱে আপোনাৰ দাসৰ পাছে পাছে কিন্তু খেদি আহিছে? মই নো কি কৰিলোঁ? আৰু মোৰ হাতত বা কি আনিষ্ট আছে?
\v 19 এই হেতুকে বিনয় কৰোঁ, মোৰ প্ৰভু মহাৰাজে আপোনাৰ দাসৰ কথা শুনক। যদি যিহোৱাই মোৰ বিৰুদ্ধে আপোনাক উদগাই থাকে, তেন্তে তেওঁ নৈবেদ্যৰ ঘ্ৰাণ গ্ৰহণ কৰক; কিন্তু যদি মানুহৰ সন্তান বিলাকেহে তাক কৰে, তেন্তে সিহঁত যিহোৱাৰ সাক্ষাতে শাপগ্ৰস্ত হওঁক; কিয়নো মই যেন যিহোৱাৰ আধিপত্যৰ ভগী নহ’ম, এই নিমিত্তে সিহঁতে অন্য দেৱতাবোৰৰ আৰাধনা কৰাগৈ বুলি মোক আজি বাহিৰ কৰি খেদিলে।
\v 20 এই হেতুকে এতিয়া যিহোৱাৰ অসাক্ষাতে মোৰ তেজ ভুমিত নপৰক; কিয়নো পৰ্ব্বতত কইৰা চৰাইৰ পাছত খেদি ফুৰা চিকাৰীৰ নিচিনাকৈ, ইস্ৰায়েলৰ ৰজাই এটি কুকুৰচিটিকাক ওলাই আহিছে।
\p
\v 21 তাতে চৌলে ক’লে, মই পাপ কৰিলোঁ। হে মোৰ বোপা দায়ূদ, তুমি উভটি আহাঁ; মই তোমাক আৰু হিংসা নকৰোঁ; কিয়নো আজি মোৰ প্ৰাণ তোমাৰ দৃষ্টিত মহামূল্যৱান হ’ল; চোৱা, মই অজ্ঞানৰ কৰ্ম্ম কৰিলোঁ আৰু অতিশয় ভুলত পৰিলোঁ।
\v 22 পাছে দায়ূদে উত্তৰ দিলে, হে মহাৰাজ, বৰছাপাত দেখোক; ডেকাবিলাকৰ কোনো এজনে আহি ইয়াক লৈ যাওক।
\v 23 যিহোৱাই প্ৰতিজনক তাৰ ধাৰ্ম্মিকতা আৰু বিশ্বস্ততা অনুসাৰে প্ৰতিফল দিব; কিয়নো যিহোৱাই আজি আপোনাক মোৰ হাতত শোধাই দিছিল, কিন্তু মই যিহোৱাৰ অভিষিক্ত জনৰ বিৰুদ্ধে হাত দাঙিবলৈ সন্মত নহ’লোঁ।
\v 24 এই হেতুকে চাওক, আজি যেনেকৈ মোৰ সাক্ষাতে আপোনাৰ প্ৰাণ মহামূল্যৱান হ’ল, তেনেকৈ যিহোৱাৰ সাক্ষাতে মোৰ প্ৰাণো মহামূল্যৱান হওক, আৰু তেওঁ সকলো সঙ্কটৰ পৰা মোক উদ্ধাৰ কৰক।
\v 25 পাছে চৌলে দায়ূদক ক’লে, হে মোৰ বোপা দায়ূদ, তুমি ধন্য; তুমি অৱশ্যে মহৎ কৰ্ম্ম কৰিবা, আৰু কৃতকাৰ্য্যও হ’বা। পাছে দায়ূদে নিজ বাটেদি গুচি গ’ল, আৰু, চৌলো তেওঁৰ ঠাইলৈ উভটি গ’ল।
\c 27
\s দায়ূদ পলেষ্টীয়া দেশৰ চিক্লগত থকা।
\p
\v 1 পাছে দায়ূদে মনতে ভবিলে, ইয়াৰ ভিতৰতে মই কোনো এদিনা চৌলৰ হাতত বিনষ্ট হ’ম। পলেষ্টীয়াবিলাকৰ দেশলৈ পলাই যোৱাৰ বাহিৰে, মোৰ আৰু উপায় নাই; তালৈ গ’লে চৌলে ইস্ৰায়েলৰ আটাই অঞ্চলত মোক বিচাৰিবলৈ ক্ষান্ত হ’ব, আৰু মই তেওঁৰ হাতৰ পৰা সাৰিম।
\v 2 এই হেতুকে দায়ূদে উঠি নিজ লগৰ ছশ লোক লৈ, মায়োকৰ পুত্ৰ গাতৰ ৰজা আখীচৰ ওচৰলৈ গ’ল।
\v 3 আৰু দায়ূদ আৰু তেওঁৰ লোকবিলাকে নিজ নিজ পৰিয়ালে সৈতে গাতত আখীচৰ ওচৰত বাস কৰিলে, বিশেষকৈ দায়ূদ আৰু যিজ্ৰিয়েলীয় অহীনোৱম ও মৃত নাবলৰ তিৰোতা কৰ্মিলীয়া অবীগল নিজৰ এই দুজনী ভাৰ্য্যা তাত প্ৰবাস কৰিলে।
\v 4 পাছে দায়ূদ পলাই যোৱা সম্বাদ চৌলে শুনি তেওঁক আৰু নিবিচাৰিলে।
\p
\v 5 তাৰ পাছত দায়ূদে আখীচক ক’লে, মই যদি আপোনাৰ দৃষ্টিত অনুগ্ৰহপ্ৰাপ্ত হৈছোঁ, তেন্তে দেশৰ নগৰবোৰৰ মাজৰ কোনো এখন নগৰত থকিবলৈ মোক ঠাই দিয়ক; কিয়নো আপোনাৰ এই দাসে আপোনাৰ লগত ৰাজধানীত কেলেই বসতি কৰিব?
\v 6 তাতে আখীচে সেই দিনা চিক্লগ নগৰ তেওঁক দিলে; এই কাৰণে আজিলৈকে চিক্লগ যিহূদাৰ ৰজাবিলাকৰ অধিকাৰত আছে।
\p
\v 7 দায়ূদে পলেষ্টীয়াবিলাকৰ দেশত বাস কৰা কালৰ লেখ পূৰা এবছৰ চাৰি মাহ।
\v 8 সেই সময়ত দায়ূদ আৰু তেওঁৰ লোকবিলাকে গৈ, গচূৰীয়া, গিৰ্জীয়া, আৰু অমালেকীয়া লোকবিলাকক আক্ৰমণ কৰিছিল; কিয়নো সেই জাতিবিলাকে চূৰৰ ফাললৈ মিচৰলৈকে বিস্তৃত হোৱা দেশত পূৰ্ব্বকালৰ পৰা বাস কৰি আছিল।
\v 9 দায়ূদে সেই দেশত থকা লোকবিলাকক আঘাত কৰি, সিহঁতৰ মতা কি তিৰোতা কাকো জীয়াই নাৰাখে; আৰু মেৰ, গৰু, গাধ, উট, আৰু কাপোৰ আদি লৈ উভটি আখীচৰ ওচৰলৈ আহে;
\v 10 তাতে, আজি তোমালোকে ক’লৈ গৈ লুট কৰিছিলা? এই বুলি আখীচে সুধিলে দায়ূদে যিহূদাৰ দক্ষিণ অঞ্চল বুলি, বা কেনীয়াবিলাক থকা দক্ষিণ অঞ্চল বুলি কয়।
\v 11 কিন্তু দায়ূদে এনে তেনে কৰ্ম্ম কৰিলে বুলি আমাৰ অহিত সিহঁতে ক’ব, এই বুলি দায়ূদে কোনো মতা বা তিৰোতাক গাতলৈ আনিবৰ অৰ্থে জীয়াই নাৰাখে; তেওঁ পলেষ্টীয়াবিলাকৰ দেশত বাস কৰা গোটেই কালত এইদৰে ব্যৱহাৰ কৰিছিল।
\v 12 আৰু দায়ূদে নিজ জাতি ইস্ৰায়েলৰ আগত নিজকে নিচেই ঘিণলগীয়া কৰিছে, এতেকে সি সদায় মোৰ দাস হৈ থাকিব, এনে বুলি আখীচে দায়ূদত বিশ্বাস কৰিলে।
\c 28
\s দায়ূদে পলেষ্টীয়া সৈন্যসামন্তৰ লগ লোৱা।চৌলে এজনী ভূত পোহা তিৰোতাৰ ওচৰলৈ যোৱা।
\p
\v 1 সেই কালত পলেষ্টীয়া লোকবিলাকে ইস্ৰায়েলে সৈতে ৰণ কৰিবৰ অভিপ্ৰায়েৰে তেওঁবিলাকৰ সৈন্যসামন্ত গোটালে। তাতে আখীচে দায়ূদক ক’লে, তুমি আৰু তোমাৰ লোকবিলাকে সৈন্যসামন্তৰ মাজত মোৰ লগত যাব লাগিব, ইয়াকে নিশ্চয়ে জানিবা।
\v 2 তেতিয়া দায়ূদে আখীচক ক’লে, ভাল, আপোনাৰ এই দাসে কি কৰিব পাৰে, তাক আপুনি জানিব পাৰিব। তাতে আখীচে দায়ূদক ক’লে, বাৰু, জীয়াই থাকোঁমানে মইও তোমাক মোৰ গা-ৰখীয়া পাতিম।
\p
\v 3 চমূৱেলৰ মৃত্যু হ’লত, গোটেই ইস্ৰায়েলে তেওঁৰ নিমিত্তে বিলাপ কৰি তেওঁৰ নিজ নগৰ ৰামাত তেওঁক মৈদাম দিয়াৰ পাছে, আৰু ভূত পোহা ও গুণমন্ত্ৰ জনা লোকবিলাকক চৌলে দেশৰ পৰা দূৰ কৰাৰ পাছে,
\v 4 পলেষ্টীয়াবিলাকে গোট খাই আহি চুনেমত ছাউনি পাতিলে, আৰু চৌলেও আটাই ইস্ৰায়েলক গোট খুৱাই গিলবোৱাত ছাউনি পাতিলে।
\v 5 কিন্তু চৌলে পলেষ্টীয়াবিলাকৰ সৈন্যসামন্ত দেখি ভয় কৰিলে, আৰু তেওঁৰ হৃদয় বৰকৈ কঁপিল।
\v 6 আৰু চৌলে যিহোৱাৰ গুৰি সুধিলত, যিহোৱাই সপোনৰ দ্বাৰাই, কি উৰীমৰ দ্বাৰাই, কি ভাববাদীবিলাকৰ দ্বাৰাই, কাৰো দ্বাৰাই তেওঁক উত্তৰ নিদিলে।
\v 7 তেতিয়া চৌলে তেওঁৰ দাসবিলাকক ক’লে, তোমালোকে মোৰ অৰ্থে কোনো ভূত পোহা তিৰোতা বিচাৰা; মই তাইৰ ওচৰলৈ গৈ তাইক সুধিম। পাছে তেওঁৰ দাসবিলাকে তেওঁক ক’লে, চাওক, অয়িন-দোৰত এজনী ভূত পোহা তিৰোতা আছে।
\v 8 তাতে চৌলে বেলেগ কাপোৰ পিন্ধি ছদ্ম-বেশ ধৰি, দুজন মানুহ লগত লৈ যাত্ৰা কৰিলে; আৰু তেওঁবিলাক ৰাতিয়েই সেই তিৰোতাৰ ওচৰলৈ গ’লত, তেওঁ ক’লে, মই বিনয় কৰোঁ, তুমি মোৰ নিমিত্তে এবেলি ভৌতিক বিদ্যাৰে কাৰ্য্য কৰি, মই যাৰ নাম ক’ম, তাক তুলি আনা।
\v 9 তাতে সেই তিৰোতাই তেওঁক ক’লে চোৱা, চৌলে কি কৰিলে, তেওঁ কেনেকৈ ভূত পোহাবোৰক আৰু গুণমন্ত্ৰ জনাবিলাকক দেশৰ পৰা উচ্ছন্ন কৰিলে, তাক তুমি জানি আছা; এই হেতুকে মোক বধ কৰিবলৈ মোৰ প্ৰাণৰ বিৰুদ্ধে কিয় ফান্দ পাতিছা?
\v 10 তাতে চৌলে যিহোৱাৰ নামেৰে তাইৰ আগত শপত খাই ক’লে, যিহোৱাৰ জীৱনৰ শপত, ইয়াতে তোমালৈ কোনো দণ্ড নঘটিব।
\v 11 তেতিয়া সেই তিৰোতাই সুধিলে, মই তোমাৰ গুৰিলৈ কাক তুলি আনিম? তাতে তেওঁ ক’লে, চমূৱেলক তুলি আনা।
\v 12 পাছে সেই তিৰোতাই চমূৱেলক দেখা পাই, বৰকৈ চিঞঁৰ মাৰিলে; আৰু তাই চৌলক ক’লে, আপুনি মোক কিয় ভাৰিলে? কিয়নো আপুনিয়েই চৌল।
\v 13 তেতিয়া ৰজাই তাইক ক’লে, ভয় নকৰিবা; তুমি কি দেখিছা? তাতে সেই তিৰোতাই চৌলক ক’লে, এজন দেৱতা ভূমিৰ পৰা উঠিবৰ দেখিছোঁ।
\v 14 চৌলে সুধিলে, তেওঁৰ ৰূপ কেনেকুৱা? তাই ক’লে, এজন বৃদ্ধ উঠিছে; তেওঁ জামাৰে ঢকা আছে। তাতে চৌলে তেওঁক চমূৱেল বুলি বুজি আঁঠু পাৰি মাটিত মুখ লগাই প্ৰণিপাত কৰিলে।
\p
\v 15 পাছে চমূৱেলে চৌলক সুধিলে, তুমি মোক কিয় আমনি কৰিছা? তাতে চৌলে উত্তৰ দিলে, মই অতিশয় সঙ্কটত আছোঁ; কিয়নো পলেষ্টীয়াবিলাকে মোৰ বিৰুদ্ধে যুদ্ধ কৰিছে, যিহোৱাই মোক ত্যাগ কৰিলে, ভাববাদীৰ দ্বাৰাই কি সপোনৰ দ্বাৰাই মোক আৰু উত্তৰ নিদিয়ে; এতেকে মই কি কৰা উচিত, তাকে মোক জনাবৰ নিমিত্তে আপোনাক মতালো।
\v 16 তাতে চমূৱেলে ক’লে, যিহোৱাই তোমাক ত্যাগ কৰি তোমাৰ শত্ৰু হ’ল, তেন্তে তুমি মোক কিয় সুধিছা?
\v 17 যিহোৱাই মোৰ দ্বাৰাই যেনেকৈ কোৱাইছিল, তেওঁ তেনেকৈ কৰিলে; যিহোৱাই তোমাৰ হাতৰ পৰা ৰাজ্য কাঢ়ি লৈ তোমাৰ চুবুৰীয়া দায়ূদক দিলে।
\v 18 তুমি যিহোৱাৰ বাক্য নমা নাই, আৰু অমালেকলৈ তেওঁৰ প্ৰচণ্ড কোপ সিদ্ধ কৰা নাই; এই কাৰণে আজি যিহোৱাই তোমালৈ এই কৰ্ম্ম কৰিলে।
\v 19 ইয়াৰ বাজে যিহোৱাই তোমাৰ লগত ইস্ৰায়েলকো পলেষ্টীয়াবিলাকৰ হাতত শোধাই দিব, আৰু কাইলৈ তুমি আৰু তোমাৰ পুত্ৰবিলাকো মোৰ লগত হ’বা; যিহোৱাই ইস্ৰায়েলৰ সৈন্যসামন্তকো পলেষ্টীয়াবিলাকৰ হাতত সমৰ্পণ কৰিব।
\v 20 তাতে চৌল তেতিয়া মাটিত দীঘল হৈ পৰিল; কিয়নো তেওঁ চমূৱেলৰ বাক্যত বৰ ভয় পালে; আৰু গোটেই দিন গোটেই ৰাতি অনাহাৰে থকাত, তেওঁৰ গাত একো শক্তি নাথাকিল।
\v 21 পাছে সেই তিৰোতাই চৌলৰ ওচৰলৈ আহি তেওঁক অতিশয় বিহ্বল হোৱা দেখি ক’লে, চাওক, আপোনাৰ বেটী মই আপোনাৰ বাক্য মানি আচলৰ আগত নিজ প্ৰাণ বান্ধি লৈ, আপুনি মোক কোৱা বাক্যৰ দৰে কৰিলোঁ।
\v 22 এই হেতুকে বিনয় কৰোঁ, এতিয়া আপুনিও এই বেটিৰ বাক্যলৈ কাণ দিয়ক, মই আপোনাৰ আগত কিছুমান খোৱা বস্তু আনি দিওঁ, আপুনি ভোজন কৰক; তাতে বাটত যাবলৈ কিছু শক্তি পাব।
\v 23 কিন্তু তেওঁ অমান্তি হৈ ক’লে, মই ভোজন নকৰোঁ; তথাপি তেওঁৰ দাসবিলাকে আৰু সেই তিৰোতাই বৰকৈ ধৰি মিনতি কৰাত, তেওঁ সিহঁতৰ কথা শুনি, মাটিৰ পৰা উঠি খাটত বহিল।
\v 24 তেতিয়া সেই তিৰোতাৰ ঘৰত এটা পুষ্ট দামুৰি থকাত তাই তাক বেগাই মাৰিলে, আৰু আটা লৈ খচি খমীৰ নিদিয়া পিঠা তাও দি যুগুত কৰিলে।
\v 25 পাছে চৌলৰ আৰু তেওঁৰ দাসবিলাকৰ আগত তাক নি দিলত, তেওঁবিলাকে তাক ভোজন কৰিলে। পাছে সেই ৰাতিয়েই তেওঁবিলাক উঠি গুচি গ’ল।
\c 29
\s দায়ূদে পলেষ্টীয়া সৈন্যসামন্তৰ ল’গ এৰা। তেওঁ অমালেকীয়াহঁতৰ ওপৰত প্ৰতিকাৰ সাধা।
\p
\v 1 পাছে পলেষ্টীয়াবিলাকে নিজ সৈন্যসামন্তক অফেকত গোট খোৱালে, আৰু ইস্ৰায়েল লোকবিলাকে যিজ্ৰিয়েলত থকা ভুমুকৰ ওচৰত ছাউনি পাতিলে।
\v 2 আৰু যেতিয়া পলেষ্টীয়া অধিপতিবিলাকে শয়ে শয়ে হাজাৰে হাজাৰে সৈন্য লৈ ক্ৰমেৰে আগবাঢ়ি গৈছিল, তেতিয়া সকলোৰে শেষত আথীচৰ লগত দায়ূদ আৰু তেওঁৰ লোকবিলাকো চলিছিল।
\v 3 তাতে পলেষ্টীয়া অধিপতিবিলাকে সুধিলে, এই ইব্ৰীয়াবিলাকে ইয়াত কি কৰে? তেতিয়া আখীচে পলেষ্টীয়া অধিপতিবিলাকক উত্তৰ দিলে, সেই মানুহ জানো ইস্ৰায়েলৰ ৰজা চৌলৰ দাস দায়ূদ নহয়? সি কত দিন আৰু কত বছৰ মোৰ লগত বাস কৰিছে; আৰু সি যি দিনৰে পৰা মোৰ ফলীয়া হ’ল, সেই দিনৰে পৰা আজিলৈকে মই তাৰ কোনো দোষ পোৱা নাই।
\v 4 কিন্তু তেওঁৰ ওপৰত পলেষ্টীয়া অধিপতিবিলাকৰ খং উঠিল, আৰু পলেষ্টীয়া অধিপতিবিলাকে তেওঁক ক’লে, তুমি তাক ওলোটাই পঠাই দিয়া; তুমি যি ঠাই তাক নিৰূপণ কৰি দিছিল, সি আপোনাৰ সেই ঠাইলৈ উলটি যাওক, আমাৰ লগত যুদ্ধলৈ নাহক, আহিলে কিজানি যুদ্ধত সি আমাৰ শত্ৰু হ’ব; কিয়নো সি কিহেৰে নিজ প্ৰভুক প্ৰসন্ন কৰিব?
\v 5 এই লোকবিলাকৰ মূৰেৰে নহয় নে? যাৰ বিষয়ে লোকবিলাকে নাচ-বাগ কৰি উত্তৰ-প্ৰত্যুত্তৰক্ৰমে এইদৰে গান কৰিছিল, বোলে, চৌলে বধিলে হাজাৰ হাজাৰ লোকক, দায়ূদে বধিলে অযুত অযুত লোকক, ই জানো সেই দায়ূদ নহয়?
\p
\v 6 তেতিয়া আখীচে দায়ূদক মতাই ক’লে, যিহোৱাৰ জীৱনৰ শপত, তুমি সৰল লোক, আৰু সৈন্যসামন্তৰ মাজত মোৰ লগত তুমি অহা-যোৱা কৰা মই ভাল দেখিছোঁ; কিয়নো তুমি মোৰ ওচৰলৈ অহা দিনৰে পৰা আজিলৈকে মই তোমাৰ কোনো দোষ পোৱা নাই; তথাপি অধিপতিবিলাকৰ দৃষ্টিত তুমি ভাল নোহোৱা।
\v 7 এতেকে পলেষ্টীয়া অধিপতিবিলাকক বেজাৰ নিদিবৰ নিমিত্তে তুমি এতিয়া, কুশলে উভটি যোৱা।
\v 8 তাতে দায়ূদে আখীচক ক’লে, কিন্তু মই কি কৰিলোঁ? যেতিয়াৰে পৰা আপোনাৰ আগত আছোঁ, তেতিয়াৰে পৰা আজিলৈকে আপুনি এই দাসত কি দোষ পালে, যে মই আপোন প্ৰভু মহাৰাজৰ শত্ৰুবোৰৰ লগত যুদ্ধ কৰিবলৈ যাব নোৱাৰোঁ?
\v 9 তাতে আখীচে দায়ূদক উত্তৰ দিলে, মই জানিছোঁ, যে, ঈশ্বৰৰ দূতৰ নিচিনা তুমি মোৰ দৃষ্টিত উত্তম; তথাপি পলেষ্টীয়া অধিপতিবিলাকে কৈছে, সেই মানুহ আমাৰ লগত ৰণলৈ যাব নোৱাৰে।
\v 10 এই হেতুকে তুমি আৰু তোমাৰ লগত অহা তোমাৰ প্ৰভুৰ দাসবিলাকে ৰাতিপুৱাই উঠিবা, আৰু উঠি পোহৰ হ’লেই প্ৰস্থান কৰিবা।
\v 11 তাতে দায়ূদ আৰু তেওঁৰ লোকবিলাকে প্ৰভাতে উঠি, পুৱাতে যাত্ৰা কৰি পলেষ্টীয়াবিলাকৰ দেশলৈ উভটি গ’ল। আৰু পলেষ্টীয়াবিলাক যিজ্ৰিয়েললৈ গ’ল।
\c 30
\p
\v 1 তাৰ পাছত দায়ূদ আৰু তেওঁৰ লোকবিলাকে তৃতীয় দিনা চিক্লগ পালেগৈ। সেই সময়ৰ ভিতৰতে অমালেকীয়াবিলাকে দক্ষিণ অঞ্চল আৰু চিক্লগ সোমাই আক্ৰমণ কৰি, চিক্লগত আঘাত কৰি জুই দি পুৰিলে;
\v 2 আৰু তাৰ ভিতৰত থকা তিৰোতা আদি সৰু বৰ সকলোকে বন্দী কৰি লৈ গ’ল, সিহঁতে কাকো বধ নকৰি সকলোকে লৈ নিজৰ বাটে চলি গ’ল।
\v 3 আৰু দায়ূদ ওতেওঁৰ লোকবিলাকে সেই নগৰলৈ আহি যেতিয়া দেখিলে, যে, নগৰ জুইৰে ভস্ম কৰা হ’ল, আৰু তেওঁবিলাকৰ তিৰোতা ও পো-জীবোৰক বন্দী কৰি নিয়া হ’ল,
\v 4 তেতিয়া দায়ূদ আৰু তেওঁৰ লগৰ লোকবিলাকে বৰ মাতেৰে এনেকৈ কান্দিলে, যে, শেষত কান্দিবলৈ তেওঁবিলাকৰ আৰু শক্তি নহ’ল।
\v 5 সেই সময়ত যিজ্ৰিয়েলীয়া অহীনোৱম আৰু কৰ্মিলীয়া মৃত নাবলৰ তিৰোতা অবিগল দায়ূদৰ এই দুজনি ভাৰ্য্যাকে বন্দী কৰি নিয়া হৈছিল।
\v 6 তেতিয়া দায়ূদ মহাসঙ্কটত কৰিল; কাৰণ লোকবিলাকৰ প্ৰতিজনৰ মন নিজ নিজ পো-জীৰ নিমিত্তে বেজাৰ লগাত, লোকবিলাকে দায়ূদক শিল দলিয়াই মাৰিবৰ কথা ক’বলৈ ধৰিলে। তথাপি দায়ূদে নিজ ঈশ্বৰ যিহোৱাত নিজক সবল কৰিলে।
\p
\v 7 পাছে দায়ূদে অহীমেলকৰ পুত্ৰ অবিয়াথৰ পুৰোহিতক ক’লে, অনুগ্ৰহ কৰি এতিয়া মোৰ ওচৰলৈ এফোদখন আনা। তাতে অবিয়াথৰে দায়ূদৰ ওচৰলৈ এফোদখন আনিলে।
\v 8 তেতিয়া দায়ূদে যিহোৱাৰ গুৰিত সুধিলে, মই সেই সৈন্যদলৰ পাছত খেদি গ’লে সিহঁতক লগ পাম নে? তাতে যিহোৱাই তেওঁক ক’লে, সিহঁতৰ পাছত যোৱা, কিয়নো অৱশ্যে সিহঁতক লগ পাবা, আৰু নিশ্চয়ে সকলোকে উদ্ধাৰো কৰিবা।
\v 9 পাছে দায়ূদ আৰু তেওঁৰ লগৰ ছশ লোকে গৈ বিচোৰ জুৰি পালেগৈ; সেই ঠাইত কেতবোৰ পাছ পৰা লোক থাকিল।
\v 10 কিন্তু দায়ূদ আৰু তেওঁৰ সঙ্গী চাৰি শ লোকে শত্ৰুবোৰৰ পাছত খেদি গ’ল; কিয়নো দুশ লোক ক্লান্ত হোৱাৰ নিমিত্তে বিচোৰ জুৰি পাৰ হ’ব নোৱাৰত তাতে থকিল।
\p
\v 11 পাছে লোকবিলাকে পথাৰৰ মাজত এটা মিচৰীয়া মানুহক পাই দায়ূদৰ ওচৰলৈ আনিলে, আৰু তেওঁবিলাকে তাক খাবলৈ খোৱা বস্তু দিয়াত, সি খালে; আৰু খাবলৈ তাক পানীও দিলে।
\v 12 বিশেষকৈ তেওঁবিলাকে ডিমৰু লদাৰ এডোখৰ আৰু দুথোপা শুকান দ্ৰাক্ষাগুটি তাক দিলে; তাকে খাই সি শক্তি পালে, কিয়নো সি তিনি দিন তিনি ৰাতি একো ভোজন-পান নকৰাকৈ আছিল।
\v 13 পাছে দায়ূদে তাক সুধিলে, তই কাৰ মানুহ? আৰু ক’ৰ পৰা আহিলি? সি ক’লে, মই এজন অমালেকীয়াৰ বন্দী মিচৰীয়া ডেকা মানুহ; আজি তিনি দিন হ’ল, মই নৰীয়া পৰিলত মোৰ গৰাকীয়ে মোক এৰি গ’ল।
\v 14 আমি কৰেথীয়াহঁতৰ দক্ষিণ অঞ্চল আৰু যিহূদাৰ অধিকাৰ, আৰু কালেবৰ অধিকাৰৰ দক্ষিণ অঞ্চললৈ গৈ লুট কৰিছিলোঁ, আৰু চিক্লগ জুই দি পুৰিছিলোঁ।
\v 15 পাছে দায়ূদে তাক সুধিলে, তই সেই দলৰ ওচৰলৈ মোক নমাই লৈ যাব পাৰিবি নে? তাতে সি ক’লে, আপুনি মোক বধ নকৰোঁ বুলি আৰু মোৰ গৰাকীৰ হাততো শোধাই নিদিওঁ বুলি যদি ঈশ্বৰৰ নামেৰে শপত খাই, তেন্তে মই সেই দলৰ ওচৰলৈ আপোনাক নমাই লৈ যাম।
\p
\v 16 পাছে সি তেওঁক নমাই লৈ গ’ল; তাতে চোৱা, পলেষ্টীয়াবিলাকৰ আৰু যিহূদা দেশৰ পৰা বহুত লুটদ্ৰব্য অনাৰ নিমিত্তে, সিহঁতে দেশ জুৰি ভোজন-পান আৰু উৎসৱ কৰি আছিল।
\v 17 তেতিয়া দায়ূদে সন্ধ্যাকালৰে পৰা পাছদিনাৰ সন্ধ্যাকাললৈকে সিহঁতক আঘাত কৰিলে; তাত উটত উঠি পলোৱা চাৰি শ মানুহৰ বাহিৰে সিহঁতৰ মাজৰ আৰু কোনেও ৰক্ষা নাপালে।
\v 18 আৰু অমালেকীয়াবোৰে যি যি লৈ গৈছিল, সেই আটাইকে দায়ূদে আকৌ পালে, বিশেষকৈ দায়ূদে নিজৰ দুজনী ভাৰ্য্যাকো উদ্ধাৰ কৰিলে;
\v 19 সিবিলাকৰ সৰু বা বৰ, পুতেক কি জীয়েক, আৰু লুটদ্ৰব্য আদি কৰি সিহঁতে যি যি লুট কৰি লৈ গৈছিল, তাৰ একোৱেই বাকী নাথাকিল; দায়ূদে সকলোকে ওলোটাই আনিলে।
\v 20 আৰু দায়ূদে সিহঁতৰ আটাই গৰু আৰু মেৰৰ জাক নিজৰ নিমিত্তে ল’লে, আৰু লোকবিলাকে সেইবোৰক উদ্ধাৰ কৰা আন পশু জাকৰ আগে আগে খেদি নি ক’লে, এয়ে দায়ূদে লুট কৰা বস্তু।
\p
\v 21 পাছে, ক্লান্ত হোৱাৰ কাৰণে দায়ূদৰ পাছত যাব নোৱৰাত, যি দুশ লোকক সিবিলাকে বিচোৰ জুৰিত থৈ গৈছিল, সিবিলাকে সিহঁতৰ ওচৰ পালত, সিহঁতে দায়ূদক আৰু তেওঁৰ লগৰ লোকবিলাকক আগবঢ়াই আনিবলৈ ওলাল; তাতে দায়ূদে সিহঁতৰ ওচৰ পাই সিহঁতক মঙ্গলবাদ কৰিলে।
\v 22 কিন্তু দায়ূদৰ লগত যোৱাবিলাকৰ মাজৰ দুৰ্জন আৰু অধম লোকবিলাকে ক’লে, সিহঁত আমাৰ লগত যোৱা নাই; এতেকে ওলোটাই অনা লুটদ্ৰব্যৰ একোকে সিহঁতক নিদিওঁ; কেৱল আমি সিহঁতৰ প্ৰতিজনক নিজ নিজ তিৰোতা আৰু ল’ৰা-ছোৱালীহে দিম, সিহঁতে তাকে লৈ গুচি যাওক।
\v 23 তেতিয়া দায়ূদে ক’লে, হে মোৰ ভাইবিলাক, আমাক ৰক্ষা কৰি আমাৰ বিৰুদ্ধে অহা সৈন্যদলক আমাৰ হাতত শোধাই দিয়া যিহোৱাই আমাক যি দিলে, তালৈ তোমালোকে সেই দৰে নকৰিবা।
\v 24 কোনে নো এই বিষয়ে তোমালোকৰ কথা শুনিব? কিয়নো যুদ্ধলৈ যোৱা লোকে যেনে ভাগ পাব, বস্তুৰ ওচৰত থকা লোকেও তেনে ভাগ পাব; দুয়ো সমান ভাগ পাব।
\v 25 সেই দিনৰে পৰা এই কথা ইস্ৰায়েলৰ নিমিত্তে বিধি আৰু শাসন-প্ৰণালী হ’ল; এয়ে আজিলৈকে চলি আছে।
\p
\v 26 পাছে দায়ূদ যেতিয়া চিক্লগলৈ আহিল, তেতিয়া তেওঁ নিজ বন্ধু যিহূদাৰ বৃদ্ধ লোকবিলাকৰ ওচৰলৈ, লুটি অনা বস্তুৰ কিছু কিছু পঠাই দি ক’লে, চোৱা, যিহোৱাৰ শত্ৰুবোৰৰ পৰা লুটি অনাৰ বস্তুৰ মাজৰ পৰা এয়ে তোমালোকৰ নিমিত্তে পঠোৱা উপহাৰ।
\v 27 বৈৎএল, দক্ষিণ অঞ্চলৰ ৰামোৎ, যত্তীৰ,
\v 28 অৰোয়েৰ, চিফমোৎ, ইষ্টিমোৱা,
\v 29 ৰাখল, যিৰহমেলীয়াবিলাকৰ নগৰবোৰ, কেনীয়াবিলাকৰ নগৰবোৰ,
\v 30 হৰ্মা, কোৰ-আচন, অথাক,
\v 31 আৰু হিব্ৰোণ আদি যি যি ঠাইত দায়ূদ আৰু তেওঁৰ লোকবিলাক থকিছিল, সেই সকলো ঠাইৰ যুদ্ধবিলাকৰ ওচৰলৈ তেওঁ তাক পঠাই দিলে।
\c 31
\s চৌল আৰু তেওঁৰ পুত্ৰবিলাকৰ মৃত্যু
\p
\v 1 পাছে পলেষ্টীয়াবিলাকে ইস্ৰায়েলৰ বিৰুদ্ধে যুদ্ধ কৰিলত, ইস্ৰায়েল লোকবিলাক পলেষ্টীয়াবিলাকৰ সন্মুখৰ পৰা পলাল, আৰু অনেক লোক গিলবোৱা পৰ্ব্বতত হত হৈ পৰিবলৈ ধৰিলে।
\v 2 আৰু পলেষ্টীয়াবিলাকে চৌলৰ আৰু তেওঁৰ পুৰোহিতবিলাকৰ পাছে পাছে বৰকৈ খেদি গৈ, চৌলৰ পুত্ৰ যোনাথনক, অবীনাদবক, আৰু মলকীচূৱাক বধ কৰিলে।
\v 3 পাছে চৌলৰ বিৰুদ্ধে ঘোৰ যুদ্ধ হ’ল, আৰু ধনুৰ্দ্ধৰবিলাকে তেওঁক লগ পালত, তেওঁ সেই ধনুৰ্দ্ধৰবিলাকৰ আগত অতিশয় ত্ৰাসযুক্ত হ’ল।
\v 4 তাতে চৌলে নিজৰ অস্ত্ৰবাহকক ক’লে, তোৰ তৰোৱাল ফাকৰ পৰা উলিয়াই সৰকি যোৱাকৈ তাৰে মোক খোচ; নহলে, সেই অচুন্নৎহঁতে আহি সৰকি যোৱাকৈ মোক খুঁচিব, আৰু মোক অপমান কৰিব। কিন্তু তেওঁৰ অস্ত্ৰবাহকে অতিশয় ভয় পোৱাৰ কাৰণে মান্তি নহ’ল; এই হেতুকে চৌলে নিজৰ তৰোৱাল লৈ ওপৰত পৰিল।
\v 5 তাতে চৌলে মৰা দেখি, তেওঁৰ অস্ত্ৰবাহকেও নিজৰ তৰোৱালৰ ওপৰত পৰি তেওঁৰ লগত মৰিল।
\v 6 এই দৰে সেই একে দিনাই চৌল, তেওঁৰ তিনি জন পুত্ৰ, তেওঁৰ অস্ত্ৰবাহক, আৰু তেওঁৰ আটাই পুৰুষ একেলগে মৰিল।
\p
\v 7 পাছে ইস্ৰায়েল লোকবিলাকে পলোৱা, আৰু চৌল ও তেওঁৰ পুত্ৰবিলাক মৰা যেতিয়া সমথলৰ সিকাষত আৰু যৰ্দ্দনৰ পাৰত থকা ইস্ৰায়েল লোকবিলাকে দেখিলে, তেতিয়া তেওঁবিলাকে নগৰবোৰ এৰি পলাল; তাতে পলেষ্টীয়াবিলাকে আহি সেইবোৰত বাস কৰিলে।
\v 8 তাৰ পাছ দিনা পলেষ্টীয়াবিলাকে হত লোকবিলাকৰ সাজ সোলোকাই ল’বলৈ আহি, গিলবোৱা পৰ্ব্বতত চৌলক আৰু তেওঁৰ তিনি জন পুত্ৰক পৰি থকা পালে।
\v 9 তেতিয়া সিহঁতে তেওঁৰ মূৰ কাটি আৰু ৰণৰ সাজ সোলোকাই লৈ, তেওঁবিলাকৰ দেৱতাবোৰৰ ঘৰত, আৰু লোকবিলাকৰ মাজত বাতৰি জনাবৰ নিমিত্তে, পলেষ্টীয়াবিলাকৰ দেশৰ সকলো ফালে পঠাই দিলে।
\v 10 পাছে সিহঁতে তেওঁৰ সাজ অষ্টাৰেৎ দেবীবোৰৰ মন্দিৰত ৰাখিলে, আৰু তেওঁৰ গাডোখৰ বৈৎ চানৰ গড়ত আৰি থ’লে।
\v 11 পাছে যেতিয়া যাবেচ-গিলিয়দ নিবাসীবিলাকে, পলেষ্টীয়াবিলাকে চৌললৈ কৰা সেই কৰ্ম্মৰ বাতৰি পালে,
\v 12 তেতিয়া তেওঁবিলাকৰ আটাই বীৰবিলাকে উঠি, সেই ওৰে ৰাতি গৈ চৌলৰ আৰু তেওঁৰ পুত্ৰবিলাকৰ শৱবোৰ বৈৎ-চানৰ গড়ৰ পৰা নমাই যাবেচলৈ লৈ আহি, তাত পুৰি পেলালে;
\v 13 আৰু তেওঁবিলাকৰ অস্থি লৈ যাবেচত থকা ঝাও গছজোপাৰ তলত পুতি থলে, আৰু সাত দিন লঘোন দিলে।
